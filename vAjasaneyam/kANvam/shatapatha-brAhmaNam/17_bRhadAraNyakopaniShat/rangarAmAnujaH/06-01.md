+++
title = "०६-०१"

+++
**॥ श्रीः ॥ बृहदारण्यकोपनिषत्  षष्ठोऽध्यायः  प्रथमं ब्राह्मणम् - अण्वन्तब्राह्मणम्  \[याज्ञवल्क्यस्य जनकं प्रति आव्रजनम्\]  जनको ह वैदेह आसाञ्चक्रे । अथ ह याज्ञवल्क्य आववाज । तँ होवाच याज्ञवल्क्य! किमर्थमचारीः पशूनिच्छन्, अण्वन्तानि इति । उभयमेव सम्राडिति होवाच ॥ १ ॥**

**प्र-- जनको ह वैदेह आसाञ्चक्रे**     । दर्शनकामेभ्यो दर्शनं दातुं वैदेहो जनकः

सभायाम् **आसाञ्चक्रे**     - स्थित इत्यर्थः । **अथ**     - अस्मिन्नवसरे याज्ञवल्क्य **आवव्राज**     -

आगतः । **तँ होवाच । जनक**     इति शेषः । **तं**     - याज्ञवल्क्यमित्यर्थः । उक्तिमेवाह

**याज्ञवल्क्य...... अण्वन्तनिति**     । हे याज्ञवल्क्य ! किमर्थम् **अचारी**    : - आगतोऽसि ।

किं पुनरपि **पशूनिच्छन्**    , आहोस्वित् **अण्वन्तानिति**     । अन्तः निश्चयः । **अणोः**     - सूक्ष्मस्य

वस्तुनः प्रत्यगात्मादेः **अन्तान्**     - निश्चयान् कर्तुमित्यर्थः । याज्ञवल्क्यस्योत्तरमाह

**उभयमेव सम्राडिति होवाच**     । त्वदनुग्रहार्थमेवागतोऽस्मि । तत्प्रसङ्गे यदि पशवश्च

पुनः स्युः, तदपि न प्रतिषेधामः, हे **सम्राडिति होवाच । याज्ञवल्क्य**     इति शेषः ।

**'सम्राट'**     - हे 'सार्वभौम इत्यर्थः ॥ १ ॥

\[वाग्वै ब्रह्मेति शालिनिमतम्\]

यत् ते कश्चिदब्रवीत्, तच्छृणवामेति । अब्रवीन्मे जित्वा शैलिनिः, वाग्वै

ब्रह्मेति । यथा मातृमान् पितृमान् आचार्यवान् ब्रूयात्, तथा तच्छैलिनोऽब्रवीत्

वाग्वै ब्रह्मेति; अवदतो हि किं स्यादिति; अब्रवीत्तु ते तस्यायतनं प्रतिष्ठाम् । न

मेऽब्रवीदिति । एकपाद्वा एतत् सम्राडिति । स वै नो ब्रूहि याज्ञवल्क्य!।

वागेवायतनमाकाशः प्रतिष्ठा; प्रज्ञेत्येनदुपासीत । का प्रज्ञता याज्ञवल्क्य ।

वागेव समाडिति होवाच; वाचा वै सम्राड् बन्धुः प्रज्ञायते; ऋग्वेदो यजुर्वेदः

सामवेदोऽथर्वाङ्गिरस इतिहासः पुराणं विद्या उपनिषदः श्लोकाः सूत्राण्यनु-

व्याख्यानानि व्याख्यानानीष्टँ हुतमाशितं पायितमयञ्च लोकः परश्च लोकः सर्वाणि

च भूतानि वाचैव सम्राट् प्रज्ञायन्ते; वाग्वै सम्राट् परमं ब्रह्म । नैनं वाग् जहाति;

सर्वाण्येनं भूतान्यभिक्षरन्ति, देवो भूत्वा देवान् अप्येति, य एवं विद्वानेतदुपास्ते ।

हस्त्यृषभँ सहस्रं ददामीति होवाच जनको वैदेहः । स होवाच याज्ञवल्क्यः,

पिता मेऽमन्यत 'नानुशिष्य' हरतेति ॥ २ ॥

**प्र.**     -एवमुक्त्वा विशेषोपदेशाय 'प्रवृत्तौ' याज्ञवल्क्यो जनकं पुनराह - **यत् ते कश्चिदब्रवीत्, तच्छृणवामेति**     । यत् **ते**     - तुभ्यं कश्चिदाचार्यों **अब्रवीत्**     - अनेकाचार्योप -

सेवी हि भवान् - तत् शृणवाम । श्रुत्वा उपदेष्टव्यांशुमुपदेक्ष्याम इति भावः । जनक

आह - **अब्रवीन्मे जित्वा शैलिनिः वाग्वै ब्रह्मेति**     । नामतो **जित्वा**     शिलिनस्यापत्यं

**शैलिनिः वागेव ब्रह्मेति**     । ब्रह्मप्रतीकतया वाग्देवता उपास्या इति मे उक्तवान् इत्यर्थः ।

इतर आह - **यथा मातृमान्...... प्रतिष्ठाम् । माता यस्य**     विद्यते अनुशासनकर्तृतया,

स **मातृमान्**     । **पिता**     यस्य तथा विद्यते, स **पितृमान्**     । **आचार्यो**     यस्य तथा विद्यते,

स **आचार्यवान्**     । उपनयनात् प्राक् मातापितरौ अनुशिष्टः । ऊर्ध्वमाचार्योऽनुशास्ति ।

तैरेवं यथाकालं शिक्षतो हि सम्यक् ज्ञातवान् भवति । तथा च मात्रा पित्रा आचार्येण

चानुशिष्टो यथा ब्रवीति, तथा शैलिन उक्तवान् वाग्वै ब्रह्मेति । सम्यक् उक्तवान् इत्यर्थः ।

तत्रोपपत्तिमाह - **अवदतो हि किं स्यादिति । अवदतः**     - वाग्व्यापाररहितस्य । न हि

मूकस्य ऐहिकामुष्मिकं वा किञ्चित् सिद्ध्येत् । तस्मात् युक्तं वाग्वै ब्रह्मेति शैलिनिनोक्तम्

सर्वपुरुषार्थसाधनत्वात् वाचि ब्रह्मदृष्टिः कर्तव्या इति इत्यर्थः । **अब्रवीत्तु ते तस्यायतनं प्रतिष्ठाम्**     । परन्तु तस्यायतनं प्रतिष्ठाञ्च ते स किमब्रवीत् । **आयतनं**     - शरीरम् ।

**प्रतिष्ठा**     त्रिष्वपि कालेष्वाश्रयः । एतद्द्वयमपि शैलिनिः 'उक्तवान् किमित्यर्थः ।

जनक आह **न मेऽब्रवीदिति**     । इतर आह - **एकपाद्वा एतत्सम्राडिति**     । एकः पादः यस्य,

तत् **एकपात्**     । एतत् ब्रह्म । वाग्रूपं ब्रह्म उपास्यमानमपि एकपात् त्रिभिः पादैः शून्यं न

फलाय भवतीत्यर्थः । जनक आह - **स वै...... याज्ञवल्क्य!**     हे याज्ञवल्क्य! स त्वं

विद्वान्नः अस्मभ्यं ब्रूहि । आयतनादीति शेषः ।

स चाह **वागेव...... उपासीत**     । वागधिष्ठात्र्यां देवतायाम् अध्यस्यमानस्य

ब्रह्मणो वागेव **आयतनम्**     - शरीरम् । अव्याकृताकाशः प्रतिष्ठा; **'आकाश**    :' - परमं व्योम

वा **प्रतिष्ठा**     - कालत्रयेप्याश्रयः । **एनत्**     - ब्रह्म प्रज्ञा इत्युपासीत इत्यर्थः । जनकः पृच्छति

**का प्रज्ञता याज्ञवल्क्य!**     अवमभिप्रायः - यथा प्रतिष्ठांशः वाचो भिन्नः; एवं प्रज्ञापि किं

वाचो भिन्ना उत नेति प्रश्नः । प्रतिष्ठावन्न भिन्ना; किन्तु आयतनवत् प्रज्ञापि वाचः

अभिन्ना इत्युत्तरमाह - **वाग्वै सम्राडिति होवाच**     । हे सम्राट् ! वागेव प्रज्ञा । न तु

ततोऽतिरिच्यते इत्यर्थः । तदुपपादयति **वाचा वै सम्राट् बन्धुः प्रज्ञायते**     । अयं

बन्धुरिति वाचैव हि प्रज्ञायते । तथा **ऋग्वेदो....... ब्रह्म । इतिहासः**     - रामायणादिः ।

**पुराणं**     - विष्णुपुराणादि । **विद्याः**     - चतुष्षष्ठिकलाः । **उपनिषदः**     - प्रसिद्धाः ।

**श्लोकाः**     - मनुस्मृत्यादिरूपाः । **सूत्राणि**     - ब्रह्मसूत्रादीनि । **अनुव्याख्यानानि**    

भाष्यव्याख्यानादीनि । **व्याख्यानानि**     - भाष्यादीनि । **इष्टं**     - यागनिमित्तं धर्मजातम् ।

**हुतं**     - होमनिमित्तं धर्मजातम् । **आशितम्**     - अत्रदाननिमित्तकम् । **पायितं**    -

पानीयदाननिमित्तकम् । **अयं लोकः**     'इह लोकिकं' फलम् । **परश्च लोकः**    

स्वर्गभोक्षादि । **सर्वाणि भूतानि**     - शत्रुमित्रोदासीनरूपाणि । एवमेतत् सर्वं, हे सम्राट्!

वाचैव प्रज्ञायते । अतः **वाग्वै सम्राट् परमं ब्रह्म**     । वाग्देवतायां ब्रह्मोपासनं प्रज्ञानामकत्वेन

कर्तव्यमित्यर्थः । तदुपासनायाः फलमाह-**नैनं...... उपास्ते । य एवं विद्वान्**     -

उक्तायतनादिज्ञानवान् **एतत्**     वाग्रूपं ब्रह्मोपास्ते, **एनं**     - ब्रह्मविदं वाक् अधीता

ब्रह्मविद्या न जहाति । विद्यायाः विस्मरणं नास्तीति यावत् । यथा वत्साय गावोऽभिक्षरन्ति,

एवं बलिदानादिभिः सर्वाणि भूतानि **अभिक्षरन्ति**     - स्निह्यन्ति इत्यर्थः । **देवो भूत्वा-**     .

उपास्यमानवागधिष्ठातृदेवो भूत्वा, तद्देवतासायुज्यं प्राप्येति यावत् **देवान् अप्येति-**    

आजानसिद्धदेवतान्तर्गतो भवतीत्यर्थः । **हस्त्यृषभं...... वैदेहः**     । हस्तितुल्यः ऋषभः

यस्मिन् गोसहस्रे तत् तथा । तादृशर्षभयुक्तं गोसहस्रमुपदिष्टविद्याया दक्षिणात्वेन

ददामीति जनक उक्तवान् इत्यर्थः । **स ह हरेतेति**     । शिष्यं सम्यगननुशिष्य ततः

किञ्चिदपि द्रव्यं नाहरेतेति मे पिता **अमन्यत**     - बोधितवानिति यावत् । अतः सम्यगनुशिष्य

हरिष्यामि; न ततः प्रागिति याज्ञवल्क्य उवाच इत्यर्थः । एवमुत्तरत्रापि नेयम् ॥ २ ॥

**\["प्राणो वै ब्रह्म" इति शौल्बायनमतम्\]  यदेव ते कश्चिदब्रवीत्तच्छृणवामेति अब्रवीन्म उदङ्कः शौल्बायनः प्राणो वै ब्रह्मेति यथा मातृमान् पितृमान् आचार्यवान् ब्रूयात् तथा तच्छौल्बाायनोऽब्रवीत् प्राणो वै 'ब्रह्मेत्याप्राणतो' हि किं स्यादित्यब्रवीत्तु ते तस्यायतनं प्रतिष्ठां न मेऽब्रवीदित्येकपाद्वा एतत् सम्राडिति स वै नो ब्रूहि याज्ञवल्क्य ।  प्राण एव आयतनमाकाशः प्रतिष्ठा प्रियमेनदुपासीत । का प्रियता याज्ञवल्क्य । प्राण एव सम्राडिति होवाच प्राणस्य वै सम्राट् कामायायाज्यं याजयत्यप्रतिगृह्यस्य प्रतिगृह्णात्यपि तत्र वधाशङ्कं भवति यां दिशमेति प्राणस्यैव सम्राट् कामाय; प्राणो वै सम्राट् परमं ब्रह्म । नैनं प्राणो जहाति, सर्वाण्येनं भूतान्यभिरक्षन्ति । देवो भूत्वा देवानप्येति य एवं विद्वानेतदुपास्ते ।  हस्त्यृषभसहस्रं ददामीति होवाच जनको वैदेहः । स होवाच याज्ञवल्क्यः पिता मेऽमन्यत नाननुशिष्य हरेतेति ॥ ३ ॥ प्र. - यदेव ते...... शौल्बायनः**     । नामतः **उदङ्कः**     । शुल्बस्यापत्यं शौल्बायनः ।

नडादित्वात् फक् । **अप्राणतो हि किं स्यात्**     । जीवतो हि सर्व पुरुषार्थावाप्तिरिति

भावः । **प्रियमित्येतदुपासीत**     । प्रियमिति नाम्ना प्राणप्रतीककं ब्रह्मोपासीत इत्यर्थः ।

प्राणस्य प्रियतामेव उपपादयति - **प्राणस्य...... परमं ब्रह्म । प्राणस्य कामाय -**    

प्राणाशया अयाज्यमपि याजयति; अप्रतिगृह्यमपि प्रतिगृह्णाति । **अप्रतिगृह्यस्य प्रतिगृह्णात्यपि**    

इत्यत्र *प्रत्यपिभ्यां ग्रहेश्छन्दसि* (पा.सू.३-१-११८) इति क्यप् । पुरुषो यां दिशं गच्छति;

तत्र 'वधाशङ्क' भवति । वधस्याशङ्का यस्मात् तत् चोरव्याघ्रादि वधाशङ्कम् ।

'तत्र तत्र वर्तते' चेदपि; तत्रापि प्राणस्य कामाय याति । ततः प्राणस्य प्रियत्वात् स एवं परं

ब्रह्म 'इत्युपास्यमित्यर्थः । **नैनं प्राणो जहाति**     । दीर्घायुर्भवति इत्यर्थः ॥ ३ ॥

** \["चक्षर्वै ब्रह्मा" इति बर्कुमतम्\]  यदेव ते कशिदब्रवीत् तच्छृणवामेति अब्रवीन्मं बर्कुर्वार्ष्णश्चक्षुर्वै ब्रह्मेति यथा मातृमान् पितृमान् आचार्यवान् ब्रूयात् तथा तद्वार्ष्णोऽब्रवीत् चक्षुर्वै ब्रह्मेत्यपश्यतो हि किँ स्यादित्यब्रवीत्तु ते तस्यायतनं प्रतिष्ठां न मेऽब्रवीदिति एकपाद्वा एतत् सम्राट्। इति स वै नो ब्रूहि याज्ञवल्क्य! चक्षुरेवायतनमाकाशः प्रतिष्ठा सत्यमित्येनत् उपासीत का सत्यता, याज्ञवल्क्य चक्षुरेव सम्राट् इति होवाच चक्षुषा वै सम्राट् । पश्यंन्तमाहुरद्राक्षीरिति स आह अद्राक्षमिति तत्सत्यं भवति चक्षुर्वै सम्राट् । परमं ब्रह्म नैनं चक्षुर्जहाति सर्वाण्येनं भूतान्यभिरक्षन्ति देवो भूत्वा देवानप्येति य एवं विद्वानेतदुपास्ते । हस्त्यृषभँ सहस्रं ददामीति होवाच जनको वैदेहः स होवाच याज्ञवल्क्यः पिता मेऽमन्यत नाननुशिष्य हरेतेति ॥ ४ ॥ प्र. - यदेव ते...... बर्कुर्वार्ष्णः**     । नामतो **बर्कुः**     । वृष्णेरपत्यं **'वार्ष्णः'**     । तत्

सत्यं भवति । चक्षुषा दृष्टे यथा सत्यत्वाध्यवसायः, तथा मानान्तरावगते न भवति

इत्यर्थः । अतः चक्षुषि ब्रह्म सत्यनाम्ना उपास्यमित्यर्थः । **नैनं चक्षुर्जहाति**     । चक्षुषा दृष्टं

न विस्मरतीत्यर्थः । शिष्टं स्पष्टम् ॥ ४ ॥

** \["श्रोत्रं वै ब्रह्म" इति भारद्वाजमतम् \]  यदेव ते कश्चिदब्रवीत् तच्छृणवामत्यब्रवीन्मे गर्दभीविपीतो भारद्वाजः श्रोत्रं वै ब्रह्मेति यथा मातृमान् पितृमान् आचार्यवान् ब्रूयात् तथा तद्भारद्वाजोऽब्रवीत् श्रोत्रं वै ब्रह्मेत्यशृण्वतो हि किँ स्यादित्यब्रवीत्तु ते तस्यायतनं प्रतिष्ठां न मेऽब्रवीदिति एकपाद्वा एतत् सम्राट्, इति स वै नो ब्रूहि याज्ञवल्क्य श्रोत्रमेवायतनमाकाशः प्रतिष्ठानन्त इत्येनदुपासीत कानन्तता? याज्ञवल्क्य! दिश एव सम्राट् ! इति होवाच तस्माद्वै सम्राडपि यां कां च दिशं गच्छति नैवास्या अन्तं गच्छति । अनन्ता हि दिशो । दिशो वे सम्राट! श्रोत्रं श्रोत्रं वै सम्राट! परमं ब्रह्म नैनँ श्रोत्रं जहाति सर्वाण्येनं भूतान्यभिक्षरन्ति देवो भूत्वा देवानप्येति य एवं विद्वानेतदुपास्ते ।  हस्त्यृषभँ सहस्रं ददामीति होवाच जनको वैदेहः स होवाच याज्ञवल्क्यः पिता मेऽमन्यत नाननुशिष्य हरेतेति ॥ ५ ॥ प्र. - यदेव ते...... भारद्वाजः**     । गोत्रतो **भारद्वाजः**    , नाम्ना गर्दभी विपीत

इत्यर्थः । **दिशो वै सम्राट्छ्रोत्रम्**     । *दिशः श्रोत्रं भूत्वा कर्णा प्राविशन्* (ऐ.उ.२-४) इति

श्रुतेः दिक्छोत्रयोः ऐक्यमित्यर्थः । शिष्टं स्पष्टम् ॥ ५ ॥

** \["मनो वै ब्रह्म" इति जाबालमतम्\]  यदेव ते कश्चिदब्रवीत् तत्तच्छृणवामव इति अब्रवीन्मे सत्यकामो जाबालो मनो वे ब्रह्मेति यथा मातृमान् पितृमान् आचार्यवान् ब्रूयात्तया तज्जाबालोऽब्रवीन्मनो वै ब्रह्मेत्यमनसो हि किँ स्यादित्यबृवीत्तु ते तस्यायतनं प्रतिष्ठां न मेऽब्रवीदित्येकपाद्वा एतत्सम्राडिति स वै नो ब्रूहि याज्ञवल्क्य मन एवायतनमाकाशः प्रतिष्ठाऽऽनन्द इत्येनदुपासीत का आनन्दता याज्ञवल्क्य । मन एव सम्राडिति होवाच; मनसा वै सम्राड् स्त्रियमभिहार्यते; तस्यां प्रतिरूपः पुत्रो जायते; स आनन्दः; मनो वै सम्राट् परमं ब्रह्म । नैनं मनो जहाति; सर्वाण्येनं भूतान्यभिक्षरन्ति, देवो भूत्वा देवानप्येति, य एवं विद्वानेतदुपास्ते ।  हस्त्यृषभँ सहस्रं ददामीति होवाच जनको वैदेहः । स होवाच याज्ञवल्क्यः पितामेऽमन्यत नाननुशिष्य हरेतेति ॥ ६ ॥ प्र. - यदेव...... सत्यकामो जाबालः।**     जबालायाः अपत्यं **जाबालः**    , नाम्ना

सत्यकाम इत्यर्थः । **मनसा वै...... आनन्दः । स्त्रियमभि**     - स्त्रियं प्रति मनसा

**हार्यते**     - मनसा नीयते । स्त्रीसंयोगो मन आयत्त इति भावः । **प्रतिरूपः**     - 'तुल्यं रूप

इत्यर्थः' । आनन्दहेतुत्वात् पुत्रस्यानन्दत्वमिति भावः । शिष्टं स्पष्टम् ॥ ६ ॥

** \["हृदयं वै ब्रह्म" इति शाकल्यमतम्\]  यदेव ते कश्चिदब्रवीत्, तच्छृणवामेति । अब्रवीन्मे विदग्धः शाकल्यो हृदयं वै ब्रह्मेति । यथा मातृमान् पितृमान् आचार्यवान् ब्रूयात् तथा तच्छाकल्योऽ- ब्रवीत् हृदयं वै ब्रह्मेति! अहृदयस्य हि किँ स्यादिति । अब्रवीत्तु ते तस्यायतनं प्रतिष्ठाम् । न मेऽब्रवीदिति । एकपाद्वा एतत् सम्राडिति । स वै नो ब्रूहि याज्ञवल्क्य । हृदयमेवायतनमाकाशः प्रतिष्ठा स्थितिरित्येनदुपासीत । का स्थितता याज्ञवल्क्य । हृदयमेव सम्राडिति होवाच हृदयं वै सम्राट् सर्वेषां भूतानामायतनं हृदयं वै सम्राट् सर्वेषां भूतानां प्रतिष्ठा, हृदये ह्येव सम्राट् सर्वाणि भूतानि प्रतिष्ठितानि भवन्ति; हृदयं वै सम्राट् परमं ब्रह्म । नैनँ हृदयं जहाति सर्वाण्येनं भूतान्यभिरक्षन्ति देवो भूत्वा देवानप्येति, य एवं विद्वानेतदुपास्ते ।  हस्त्यृषभं सहस्रं ददामीति होवाच जनको वैदेहः । स होवाच याज्ञवल्क्यः, पिता मेऽमन्यत नाननुशिष्य हरेतेति ॥ ७ ॥  ॥ इति षष्ठाध्याये प्रथमं ब्राह्मणम् ॥ प्र. - यदेव ते... शाकल्यः**     । शकलस्यापत्यं **शाकल्यः**     नाम्ना **विदग्धः। हृदयं**     - बुद्धिः । **आयतनम्**     - आधारः । **प्रतिष्ठा**     - स्थिते हेतुः । अतो हृदये सर्वाणि

भूतानि प्रतिष्ठितानि बुद्ध्यधीनस्थितिमन्ति भवन्ति । तस्मात् **हृदयं वै सम्राट्**     परमं ब्रह्म ।

शिष्टं स्पष्टम् ॥ ७ ॥

**॥ इति षष्ठाध्याये प्रथमब्राह्मण प्रकाशिका ॥  द्वितीयं ब्राह्मणम् - इन्धब्राह्मणम् अथवा कूर्चब्राह्मणम्  \[उपासकस्य परमागतिः का इति विचारः\]  जनको ह वैदेहः कूर्चादुपावसर्पन्नुवाच; नमस्तेऽस्तु याज्ञवल्क्य, अनु मा शाधीति । स होवाच - यथा वै सम्राण्महान्तमध्वानमेष्यन् रथं वा नावं वा समाददीत, एवमेवैताभिरुपनिषद्भिः समाहितात्मासि । एवं वृन्दारक आढ्यस्सन्नधीतवेद उक्तोपनिषत्क इतो विमुच्यमानः क्व गमिष्यसीति । नाहं तद्भगवन् वेद यत्र गमिष्या- मीति । अथ वै तेऽहं तद्वक्ष्यामि यत्र गमिष्यसीति । ब्रवीतु भगवानिति ॥ १ ॥ प्र. - जनको ह वैदेहः कूर्चादुपावसर्पन्नुवाच**     । जनकस्तु याज्ञवल्क्यस्य 'ज्ञानवैशद्यं'

दृष्ट्वा कूर्चात् आसनविशेषादुत्थाय - ल्यब्लोपे पञ्चमी - **उपावसर्पन**     उपसीदन् आचार्यम्

उवाचेत्यर्थः । तदेवाह **नमस्तेस्तु**     - शाधीति । हे **याज्ञवल्क्य**    ! तुभ्यं नमोऽस्तु । शिष्यं

माम् अनुशाधीति । व्यवधानं छान्दसम् । **स होवाच**     । अत्र याज्ञवल्क्य आह । किमिति

**यथा .वै...... असि**     । हे **सम्राट्।**     यथा महान्तं भौमं सामुद्रं वाऽप्यध्वानम् **एष्यन्**     -

गमिष्यन् **रथं वा नावं वा समाददीत**     - सङ्गृ**ह्णी**    यात् एवं तत्तदाचार्योपदिष्टाभिः एताभिरूप-

निषद्भिः अत्यन्तं **समाहितात्माऽसि**     - सम्पन्नपरलोकसाधनोऽसि । **एवं...... गमिष्यसीति**     ।

**एवं**     - तथा **वृन्दारकः**     - राजत्वेन पूज्यमानः, **आढ्यः**     धनाढ्यश्च सन् अधीतवेदः

गुरुभिः । **उक्तोपनिषत्कः**     - उपदिष्टब्रह्मविद्यश्चासीत्येवं सर्वपुरुषार्थसम्पत्तिमांस्त्वम् **इतः-**     .

अस्माच्छरीरात् **विमुच्यमानः**     - उत्क्रामन् **क्व**     - कस्मिन् मार्गे गमिष्यसीत्यर्थः । एवं ब्रह्मविदः

उत्क्रामतो गतौ याज्ञवल्क्येन पृष्टायाम् , इतर आह - **नाहं...... गमिष्यामीति**     । याज्ञवल्क्य

आह - **अथ वै...... गमिष्यसीति**     । 'यस्मिन् वर्त्मनि गमिष्यसि, तद्वक्ष्यामीत्यर्थः ।

इतर आह **ब्रवीतु मे भगवानिति**     । यद्यनुजिघृक्षास्तीति शेषः । अत्र उपकोसलविद्यावत्

गतिप्रश्नो गन्तव्यब्रह्मणोऽप्युपलक्षकः । अत एव तद्वदत्रापि द्वयोरप्युत्तरत्र प्रतिवचनमुपपद्यत

इति द्रष्टव्यम् ॥ १ ॥

** \[दक्षिणाक्षरस्यपुरुषस्वरूपकथनम् \]  इन्धो ह वै नामैष योऽयं दक्षिणेऽक्षन्पुरुषस्तं वा एतमिन्धँ सन्तमिन्द्र**    

**इत्याचक्षते परोक्षेणैव परोक्षप्रिया इव हि देवा. प्रत्यक्षाद्विषः ॥ ३ ॥**    

**प्र. - इन्धो ह...... परोक्षेणैव**     । योऽयं दक्षिणाक्षिस्थः पुरुषः स **इन्धो नाम**    

**इन्ध**     इति प्रसिद्ध इत्यर्थः । एवं तमेतं पुरुषमिन्धं सन्तं इन्द्र इति **परोक्षेण**     वदन्ति ।

'देवा हि गोपनीयम**र्थं**     पर्यायोक्तेन वदन्ति; न तु स्पष्टतया । **परोक्षप्रिया इव हि देवाः**    

**प्रत्यक्षद्विषः । इव**     शब्द एवार्थः । यस्माद्धि देवाः प्रत्यक्षेण ग्रहणे द्विषन्ति, पर्यायोक्तग्रहणे

प्रीतिमन्तो भवन्ति; अत इन्द्र इति वदन्ति इत्यर्थः । **य एष एतस्मिन् मण्डले पुरुषो**    

**यश्चाऽयं दक्षिणेऽक्षन् इति**     दक्षिणाक्षिस्थितस्य आदित्यान्तरवस्थितस्य चैक्यश्रवणात्,

आदित्यान्तरवस्थितस्य पुण्डरीकाक्षत्वात् *अन्तर उपपत्तेः* (ब्र.सू.१-२-१३) इति चक्षुषि

स्थितत्वेनोपदिष्टस्य परब्रह्मत्वस्थापनात् *इन्द्र निचिक्युः परमे व्योमन्* (तै.आ.३-११-९)

*इन्द्रो मायाभिः पुरुरूप ईयते* (बृ.उ.४-५-१९) इत्यादिषु परमपुरुषस्य इन्द्रशब्द

वाच्यत्वप्रसिद्धेश्च नारायण एवात्र दक्षिणाक्षिस्थः पुरुष इति द्रष्टव्यम् । ज्योतिरधिकरणे

व्यासार्यैरस्य नारायणत्वमुपपादितम् ॥ २ ॥

**\[वामाक्षिस्थपुरुषस्वरूपकथनम्\]**    

****

**अथैतद्वामेऽक्षिणि पुरुषरूपमेषाऽस्य पत्नी विराट् । तयोरेष सँस्तावो य**    

**एषोऽन्तर्हृदय आकाशः । अथैनयोरेतदन्नम् य एषोऽन्तर्हृदये लोहितपिण्डः ।**    

**अथैनयोरेतत् प्रावरणम्, यदेतदन्तर्हृदये जालकमिव । अथैनयोरेषा सृतिस्सञ्चरणी,**    

**यैषा हृदयादूर्ध्वा नाड्युच्चरति । यथा केशः सहस्रधा भिन्नः, एवमस्यै हिता नाम**    

**नाड्योऽन्तर्हृदये प्रतिष्ठिता भवन्ति । एताभिर्वा एतदास्रवदास्रवति । तस्मादेष**    

**प्रविविक्ताहारतर इवैव भवत्यस्माच्छरीरादात्मनः ॥ ३ ॥**    

**प्र. - अथैतद्वामेऽक्षिणि....... विराट् । पुरुषरूपं**     - मनुष्याकार इत्यर्थः । **अस्य**     - इन्द्रस्य

**पत्नी विराट्**     - वामाक्षिस्था मनुष्याकारा तत्पनी साक्षाल्लक्ष्मीरेव । तैत्तिरीयके *'विराडसि*

*बृहती 'श्रीरसीन्द्रपत्नी'* (तै.ब्रा.३-११-२०) इति इन्द्रपत्न्याः श्रीशब्दवाच्यत्वावगमात् ।

अस्याः साक्षाल्लक्ष्मीत्वञ्च **व्यासार्यै**    : तत्रैवोक्तम् । **तयोरेष**    ...... **आकाशः**     । तयोः दम्पत्यो

**एषः**     - वक्ष्यमाणः **संस्तावः**     - एकान्तसम्भोगभूमिः, अधिकरणे घञ् - य एष हृदयकमलमध्ये

आकाश इत्यर्थः । एतच्च ज्योतिरधिकरणे एव व्यासार्युैरुक्तम् । **अथैनयोरेतदन्नम्**     ।

एनयोर्दम्पत्योः **अन्नं**    - भोग्यं प्रासादस्थानीयमेतदेव । किं तत्? **य एषोऽन्तर्हृदये**    

**लोहतिपिण्डः**     । य **एषः**     - दृश्यमानः अन्तर्हृदये कमलकर्णिकाकारः मांसपिण्डः ।

**अथैनयोः...... जालकमिव**     । एनयोः दम्पत्योरेतदेव **प्रावरणम्**     - वस्रम् । किन्तत्?

**यदेतदन्तर्हृदये जालकमिव**     । यत् हृदये लूताजालबत् वक्ष्यमाणहितानामकनाडीनिचयसम्पन्नं

जालकम्; तदेव पट्टवस्रम् अनयोरित्यर्थः । **अथैनयोरेषा...... नाड्युच्यरति**     । एतस्मात्

हृदयात् ऊर्ध्ववर्तिनी या 'नाडी' उच्चरति, सैषा **सुषुम्नाख्या**     । एवमुपासकस्य ब्रह्मविदो

ब्रह्मलोकसौधगतपरमदम्पतिप्राप्तिहेतुभूता **सञ्चरणी सृतिः**     निरवग्रहमार्ग इत्यर्थ । **यथा**    

**केशः...... आस्रवति । अन्तर्हृदये**     - हृदयान्तःप्रतिष्ठिता भवन्ति याः केशसहस्रांशातिसूक्ष्माः

हितनामकाः नाड्यः, ताभिः **एतत्**     - जीवजातम्, **आस्त्रवत्**     - आसमन्तात् **स्रवत्**     -

संसरद्भूतजाम् **आस्त्रवति**     - संसरति इत्यर्थः । *तयोर्ध्वमायन्नमृतत्वमेति विष्वङ्ङन्या*

*उत्क्रमणे भवन्ति* (क.उ.६-१६) इति हि श्रुत्यन्तरम् । **तस्मादेष प्रविविक्ताहारतर इहैव**    

**भवत्यस्माच्छरीरादात्मनः**     । यस्माद्धेतोः दक्षिणाक्षिस्थः पुरुषो दिव्यमङ्गलविग्रह-

गुणादिभिर्दीप्यमानतया इन्धो भवति; तस्मादेवास्माच्छरीरात् **शरीरे स्थितात्**     सुषुम्नया

गच्छतोऽस्माज्जीवात्मनः दक्षिणाक्षिस्थः एष पुरुषः प्रविविक्ताहारतर इवैव भवति ।

अतिप्रकृष्टामृतवद्भवतीति यावत् । स्वशरीरभूतात् अण्वानन्दरूपाज्जीवात् निरतिशयानन्द-

रूपोऽयं पुरुषो अतिभोग्यो भवतीत्यर्थः । अत्र **एषा सृतिः सञ्चरणी**     इत्युक्त्या गमनमार्ग

उक्तो भवति ॥ ३ ॥

****

**\[परमात्मनः जीववैलक्षण्यवेदनम्\]**    

****

**तस्य प्राची दिक् प्राञ्चः प्राणाः, दक्षिणा दिग् दक्षिणे प्राणाः, प्रतीची**    

**दिक् प्रत्यञ्चः प्राणाः, उदीची दिगुदञ्चः 'प्राणाः', सर्वा दिशः सर्वे प्राणाः । स**    

**एष नेति नेत्यात्मा । अगृह्यो न हि गृह्यते, अशीर्यो न हि शीर्यते; असङ्गो न हि**    

**सज्यते, असितो न व्यथते न रिष्यति । अभयं वै जनक! प्राप्तोऽसीति होवाच**    

**याज्ञवल्क्यः । स होवाच जनको वैदेहोऽभयं त्वागच्छताद्याज्ञवल्क्य, यो नो भगवन्**    

**अभयं वेदयसे । नमस्तेऽस्तु; इमे विदेहा अयमहमस्मीति ॥ ४ ॥**    

****

**॥ इति षष्ठाध्याये द्वितीयब्राह्मणम् ॥**    

**प्र.**     - अथ पुनरपि दक्षिणाक्षिस्थस्य प्रकृतस्य पुरुषोत्तमस्य प्रकारान्तरेणापि

शरीरगत जीव वैलक्षण्यमेव' द्रढयति - **तस्य प्राची...... प्राणाः । तस्य**     - शरीरस्थजीवस्य

**प्राञ्चः**     - पूर्वाभिमुखा प्राणा एव **प्राची दिक्**     - प्राचीदिग्गतविषयसाधनानि इत्यर्थः ।

एवमग्रेऽपि 'ततश्च जीवः सर्वासु दिक्षु 'प्राणेन्द्रियप्रचुरः' "प्राणेन्द्रियोषकरणकः इति

यावत् । एवं जीवस्वरूपमुक्त्वा इन्धस्य पुरुषस्य तद्वैलक्षण्यमाह - **स एष...... न रिष्यति ।**    

**स एषः-**    दक्षिणाक्षिस्थपुरुषः इन्द्रियपुरुषः इन्द्रियाद्यग्राह्यत्वात् विशरणशून्यत्वात्

निर्लेपत्वात् शोकमृत्युरहितत्वाच्च, *नेति नेतीति* श्रुतिषु प्रकृतैतावत्त्वप्रतिषेधपूर्वकमितर-

विलक्षणत्वेन निर्दिष्ट आत्मा इत्यर्थः । **अभयं...... याज्ञवल्क्यः ।**     एतादृशमिमं पुरुषमुपास्व';

**अभयं**     - परमात्मानं प्राप्त एवासि । बैशब्द एवार्थे । **प्राप्तप्राय एवासि;**     उपासनोपकरण-

सम्पत्तिमत्वात् । यद्वा, प्राप्नोसि इति, *आशंसायां भूतवच्च* (पा.सू.३-३-१३२) इति कर्तरि क्त

प्रत्ययः; इति याज्ञवल्क्यो जनकमुवाचेत्यर्थः । **स होवाच जनको वैदेहः**     । किमिति । **अभयं**    

**त्वागच्छताद्याज्ञवल्क्य**     । हे **याज्ञवल्क्य**    ! त्वदुक्तमभयं तु ममागच्छतात् । आशिषि तातङ् ।

ब्रह्मप्राप्तिर्मे भूयादित्यर्थः । 'किन्तु भगवन् ! यस्त्वं न; - अस्माकम् **अभयं वेदयसे-**    

अभयं परमात्मानं लम्भयसे, ईदृशाय परमात्मप्रापकाय तुभ्यं परमोपकारिणे नमोऽस्तु ।

**इमे विदेहाः**     । "तुभ्यं दक्षिणात्येनसमर्पिता इति शेषः । अयमहम् - तद्देशाधिपतिरहमपि

ते दासोऽस्मीत्यर्थः । **इति**     शब्दः आख्यायिकासमाप्तौ ॥ ४ ॥

**॥ इति षष्ठाध्याये द्वितीयब्राह्मण प्रकाशिका ॥**    

****

**तृतीयं ब्राह्मणम् - ज्योतिर्ब्राह्मणम्**    

**\[जनकयाज्ञवल्क्यसंवादः\]**    

****

**जनकँ ह वैदेहं याज्ञवल्क्यो जगाम । स मेने न वदिष्य इति । अथ ह**    

**यज्जनकश्च वैदेहो याज्ञवल्क्यश्च अग्निहोत्रे समूदाते, तस्मै ह याज्ञवल्क्यो वरं ददौ । स**    

**ह कामप्रश्नमेव वव्रे । तँ हास्मै ददौ । तँ सम्राडेव पूर्वं पप्रच्छ ॥ १ ॥**    

**प्र. - जनकं ह वैदेहं याज्ञवल्क्यो जगाम**     । *योगक्षेमार्थमीश्वरमभिगच्छेत्*

इति स्मृत्यनुसारेण कदाचित् जनकसमीपं याज्ञवल्क्यो गतः । **स मेने न वदिष्य**     इति ।

**सः**     - याज्ञवल्क्यो मार्गे, गच्छन्, एवं **मेने**     - चिन्तितवान् । किमिति किञ्चिदप्यध्यात्मविषये

न वक्ष्यामीति । एवं कृतसङ्कल्पोपि याज्ञवल्क्यो जनकेन पृष्टं 'सर्वमपि प्रवक्तुमुपचक्रमें'

इत्याख्यायिकामाचष्टे - **अथ........समूदाते । अथ**     - तदानीं जनकश्च वैदेहो याज्ञवल्क्यश्च

अग्निहोत्रे समूदाते - अग्निहोत्रविषये संवादं कृतवन्तौ इत्यर्थः । **तस्मै ह याज्ञवल्क्यो**    

**वरं ददौ । तस्य-**     जनकस्य कर्मविषयकं विज्ञानवैशिष्ट्यमुपलभ्य परितुष्टो याज्ञवल्क्यः

तस्मै वरं ददौ - इष्टं वृणीष्व इत्यवोचदित्यर्थः । **स ह कामप्रश्नमेव वव्रे। सः**     जनकः

अपेक्षितांशान् प्रक्ष्यामि तस्योत्तरं दातव्यमिति वरं वृतवान् । **तं हास्मै ददौ**     । तञ्च वरं

याज्ञवल्क्यः तस्मै ददौ इत्यर्थः । **तं सम्राडेव पूर्वं पप्रच्छ**     । तेन वरप्रदानसामर्थ्येन,

अनाचिख्यासुमपि याज्ञवल्क्यं तूष्णीं स्थितमपि सम्राडेव **पूर्वं**     - प्रथमं पप्रच्छ इत्यर्थः ॥ १ ॥

**\["किं ज्योतिः अयं पुरुष" इति जनकप्रश्नः\]**    

****

**याज्ञवल्क्य किंज्योतिरयं पुरुष इति । आदित्यज्योतिः सम्राडिति होवाच**    

**आदित्येनैव ज्योतिषाऽऽस्ते पल्ययते कर्म कुरुते विपल्येतीत्येवमेवैतत् याज्ञवल्क्य ॥ २ ॥**    

**प्र.**     - प्रश्नमेवाह - **याज्ञवल्क्य किं'ज्योति'रयं पुरुष**     इति । किं ज्योतिरिति

बहुव्रीहिः । अस्य पुरुषस्य आसनगमनकर्म निवृत्त्यादिसाधनभूतं ज्योतिः किमिति

प्रश्नार्थः । उत्तरमाह - **आदित्यज्योतिः सम्राडिति होवाच**     । याज्ञवल्क्य इति शेषः ।

हे सम्राट् अयं पुरुषः आदित्यज्योतिरिति होवाच याज्ञवल्क्यः आदित्यो ज्योतिर्यस्य स

तथोक्तः । तदुपपादयति **आदित्येनैव विपल्येते**     इति । आदित्येनैवायं ज्योतिषा **आस्ते -**    

उपविशति; **पल्ययते**     - *उपसर्गस्यायतौ* (पा.सू.८-२-१९) इति लत्वम् - **पर्ययते**     इतस्ततो

गमनं करोति; लौकिकं वैदिकं वा कर्म कुरुते; यथायथं **विपल्येति**     - विपर्येति प्रतिनिवृत्त्य

आगच्छतीति यावत् । उक्तमङ्गीकरोति जनकः **एवमेवैतद्याज्ञवल्क्य**     इति ॥ २ ॥

**\[याज्ञवल्क्येन आदित्यादिज्योतिष्ट्वोपपादनम्\]**    

****

**अस्तमित आदित्ये याज्ञवल्क्य किंज्योतिरेवायं पुरुष इति । चन्द्रमा एवास्य**    

**ज्योतिर्भवतीति, चन्द्रमसैवायं ज्योतिषास्ते पल्ययते कर्म कुरुते विपल्येतीति ।**    

**एवमेवैतद्याज्ञवल्क्य ॥ ३ ॥**    

**प्र.**     - अन्यत् पृच्छति जनकः **अस्तमिते...... इति**     । आदित्येऽस्तमिते अयं

पुरुषः 'किंज्योतिर्भवति' । सर्वं पूर्ववत् ॥ ३ ॥

****

**अस्तमित आदित्ये याज्ञवल्क्य चन्द्रमस्यस्तमिते किंज्योतिरेवायं पुरुष इति**    

**अग्निरेवास्य ज्योतिर्भवतीति अग्निनैवायं ज्योतिषाऽऽस्ते पल्ययते कर्म कुरुते**    

**विपल्येति इत्येवमेवैतद्याज्ञवल्क्य ॥ ४ ॥**    

**प्र.**    - अन्यत् पृच्छति जनकः **अस्तमिते...... पुरुष इति**     । स्पष्टम् । उत्तरमाह

याज्ञवल्क्यः **अग्निरेवास्य ज्योतिर्भवति**     - पूर्ववत् ॥ ४ ॥

****

**अस्तमित 'आदित्ये याज्ञवल्क्य चन्द्रमस्यस्तमिते शान्तेऽग्नौ किंज्योतिरेवायं**    

**पुरुष इति । वागेवास्य ज्योतिर्भवतीति वाचैवायं ज्योतिषास्ते पल्ययते कर्म**    

**कुरुते विपल्येतीति तस्माद्वै सम्राडपि यत्र स्वः पाणिर्न विनिर्ज्ञायतेऽथ यत्र**    

**वागुच्चरत्युपैव तत्र न्येतीति । एवमेवैतद्याज्ञवल्क्य ॥ ५ ॥**    

**प्र.**     - अन्यत् पृच्छति जनकः **अस्तमिते...... पुरुष इति । शान्तेऽग्नौ**     - अग्नौ

च निर्वाणं गते इत्यर्थः । शिष्टं स्पष्टम् । उत्तरम् । **वागेवास्य ज्योतिर्भवति**     । अत्र

वागित्यनेन शब्द उच्यते । वाचो ज्योतिष्ट्वमुपपादयति **तस्माद्वै...... न्येतीति**     ।

यस्मादादित्यचन्द्राग्निष्वसत्स्वपि वागेव ज्योतिः, तस्मादेव यत्र - यस्मिन् मेघान्धकारान्तरितायां

तमिस्रायामात्मीयोपि पाणिर्न **विनिर्जायते**     - न निश्चीयते अथापि तस्मिन् काले हे

**सम्राट्**     ! यत्र देवदत्तस्य वा यज्ञदत्तस्य वा, **अहमत्र तिष्ठामि**     इति **वागुच्चरति**     शब्दो

निर्गच्छति - तत्र तदा; **अत्रासौ वर्तते**     इति ज्ञात्वा **उपन्येत्येव । उप**     - समीपे **नि**     -

नितराम् **एति**     - गच्छतीत्यर्थः । ततश्च शब्दद्वारा श्रोत्रं प्रकाशकं भवतीत्यर्थः ।

अङ्गीकरोति **एवमेवैतद् याज्ञवल्क्य**     ॥ ५ ॥

****

**अस्तमित आदित्ये याज्ञवल्क्य चन्द्रमस्यस्तमिते शान्तेऽग्नौ शान्तायां वाचि**    

**किंज्योतिरेवायं पुरुष इति । आत्मैवास्य ज्योतिर्भवतीति, आत्मनैवायं ज्योतिषाऽऽस्ते**    

**पल्ययते कर्म कुरुते विपल्येतीति ॥ ६ ॥**    

**प्र.**    - पृच्छति - **अस्तमिते...... पुरुष इति**     । स्वप्ने किमस्य प्रकाशमिति

प्रश्नार्थः । याज्ञवल्क्य उत्तरमाह **आत्मैवास्य 'ज्योति'र्भवति**     । स्वप्ने बाह्येन्द्रियाणाम्

उपरततत्वात् प्रसिद्धादित्यादिप्रकाशकाभावाच्च आत्मैव स्वधर्मभूतज्ञानेन स्थितिगमनादि-

हेतुभूतः प्रकाशको भवतीत्यर्थः । शिष्टं स्पष्टम् ॥ ६ ॥

**\[आत्मा विज्ञानमयः\]**    

****

**कतम आत्मेति । योऽयं विज्ञानमयः प्राणेषु हृद्यन्तज्योतिः पुरुषः । स**    

**समानस्सन्नुभौ लोकावनुसञ्चरति ध्यायतीव लेलायतीव । स हि स्वप्नो भूत्वेमं**    

**लोकमतिक्रामति मृत्यो रूपाणि ॥ ७ ॥**    

**प्र. -**    आत्मैवास्य ज्योतिरित्यत्र आत्मज्योतिश्शब्दाभ्यां निर्दिश्यमानपुरुषस्वरूपं

किमिति 'पृच्छति जनकः **कतम आत्मेति**     । हृत्कमलमध्यगतः प्राणशब्दितेन्द्रिय

'मुख्यप्राणमध्यगः' विज्ञानधर्मको ज्योतिश्शब्दित 'प्रकाशस्वरूपः' पुरुषो जीव इत्युत्तरमाह-

**योऽयं...... पुरुषः**     । अत्र विज्ञानमय इति प्राचुर्यार्थमयटा आत्मनो धर्मभूतज्ञान-

व्यतिरेक उक्तः । **प्राणेष्विति**     । पृथङनिर्देशात् इन्द्रियमुख्यप्राणव्यतिरेकोऽपि सिद्धः ।

अत्र ज्योतिश्शब्दितात्मनो ज्ञानस्वरूपस्य विज्ञानमयत्वोक्तया धर्मभूतज्ञानद्वारा भासकत्वम्

आदित्यादीनामिव तेजोरूपाणां प्रभाद्वारा, ज्योतिष्ट्वमिति भावः । **स समानः......**    

**लेलायतीव । सः**     - जीवः, परायत्तकर्तृत्वोऽपि, *अहङ्कारविमूढात्मा कर्ताहमिति मन्यते* ।

(भ.गी.३-२७) इत्युक्तरीत्या **समानस्सन्**     - मानः- अभिमानः तेन सहितस्सन्;

स्वातन्त्र्यलक्षणकर्तृत्वाभिमानयुक्तस्सन् गोपुरधारीव ध्यायतीव लेलायतीव स्वतन्त्रः कर्तेव

**उभौ लोकावनुसञ्चरति**     - लोकद्वयेपि सञ्चरतीत्यर्थः । **लेलायतीव**     - स्वयं चलतीव ।

**ध्यायतीव लेलायतीव**     इत्याभ्यां जीवस्य कर्तृत्वं परमात्मायत्तमिति, सांसारिककर्तृत्वम्

औपाधिकमिति च दर्शितम् । अत्र परतन्त्रप्रभौ प्रभुरिवेत्युक्तिवत् परायत्तकर्तृत्वाश्रये

ध्यायतीवेति **इव**     शब्दप्रयोगे “नानुपपत्तिरिति द्रष्टव्यम् । ततश्च लोकद्वये देहद्वयेन

सञ्चचरकथनात् देहद्वयव्यतिरेकोऽप्युक्तो भवति ॥

न चान्न ध्यायतीव लेलायतीव इति इव शब्दप्रयोगात् कर्तृत्वमात्मनो नास्तीत्ये-

वाभ्युपगन्तव्यमिति वाच्यम् - *कर्ता शास्त्रार्थवत्त्वात्* (ब्र.सू.२-३-३३) इत्यधिकरणे

साङ्ख्याभिमतमकर्तृत्वमात्मनः पूर्वपक्षीकृत्य कर्तृत्वस्य 'परैरपि सिद्धान्तित्वात् । वस्तुस्थितौ

चिन्त्यमानायामचेतनत्वात् कूटस्थत्वाच्च नान्तःकरणस्य वा, चितो वा कर्तृत्वं

इत्यभ्युपगमस्य, परस्पराविवेकेन परस्परधर्माध्यास इत्यभ्युपगमस्य च परेषां साङ्ख्यानाञ्च

साम्येन साङ्ख्यापक्षात् परपक्षे वैषम्याभावेन, कर्ता शास्त्रार्थवत्त्वात् इत्यधिकरणविरोधस्य

परपक्षे "दुर्निरसत्वात् । न च, *यथा च तक्षोभयथा* (ब्र.सू.२-३-३९) इत्यत्र, तत्त्वमसि

इत्यादिभिः बहुकृत्वः कर्तृत्वाद्यनर्थानाश्रयब्रह्माभेदबोधनात् कर्तृत्वमपरमार्थ इति परैरुक्तमिति

वाच्यम् - *यो वै बालाके एतेषां पुरुषाणां कर्ता*, इत्यादि वाक्यैर्ब्रह्मणः सर्वकर्तृत्वा-

वेदनेन ब्रह्मभेदबोधने सर्वकर्तृत्वापातेन अकर्तृत्वाप्रसक्तेः । *दृश्यते त्वग्न्यया बुद्ध्या*

(क.उ.३-१२)) *मनसा तु विशुद्धेन* (व्या.स्मृ.) *ध्यायन्तो मनसैव यम्* इति करणत्वेन

प्रतिपन्नस्य मनसः कर्तृत्वम्। *यो वेदेदं जिघ्राणीति स आत्मा* (छां.उ.८-१२-४) *एष हि*

*द्रष्टा श्रोता मन्ता कर्ता बोद्धा विज्ञानात्मा पुरुषः* (प्र.उ.४-९) इति कर्तृत्वेन प्रतिपन्नस्या-

कर्तृत्वमित्युक्तेरयुक्तत्वात् । विज्ञानशब्दिताया; बुद्धेः कर्तृत्वे करणान्तराभ्युपगमप्रसङ्गात्

प्रकृतिविवेक विलक्षण'समाधौ प्रकृतेः कर्तृत्वासम्भवेन आत्मन एव कर्तृत्वमास्थेयमिति,

*शक्तिविपर्ययात्* (ब्र.सू.२-३-३७) *समाध्यभावाच्च* (ब्र.सू.२-३-३८) इति सूत्रयोः

स्वयमेवोक्तत्वाच्च ।

कर्तृत्वादिबन्धस्यात्मगतत्वाभावे बन्धमोक्षयोः वैयधिकरण्यप्रसङ्गात् । न च

कर्तृवाद्यनर्थाश्रयान्तः करणतादात्म्याध्यासाधिष्ठानभावलक्षणो वा, *अविद्यारतमयो मोक्षः*

*सा संसारः उदाहृतः* इत्युक्तरीत्या तदाध्यासहेत्वविद्यालक्षणबन्धो वा आत्मगतः सम्भवतीति

वाच्यम् । *तदधीनत्वात् तदर्थवत्* (ब्र.सू.१-४-३) इति सूत्रे, अविद्यात्मिका हि सा

बीजशक्तिः अव्यक्तशब्दनिर्देश्या परमेश्वराश्रया मायामयी महासुप्तिः; यस्यां स्वरूपप्रतिबोधरहिताः

शेरते संसारिणो जीवाः । तदेवाव्यक्तं क्वचिदाकाशशब्दनिर्दिष्टम्। *एतस्मिन्नु खल्वक्षरे*

*गार्गि आकाश ओतश्च प्रोतश्च* इति । क्वचिदक्षरशब्दोदितम् *अक्षरात् परतः परः* (मुं.उ.२-१-२)

क्वचिन्मायेति निर्दिष्टम्, *मायां तु प्रकृतिं विद्यात्* (श्वे.उ.४-१०) इति मन्त्रवर्णात् इति शाङ्करभाष्ये

'परमेश्वराश्चिताया' एव अविद्यायाः प्रतिपादनेन तन्मते जीवचैतन्ये समारासंभवात् ।

**

*न च वाचस्पतिना परमेश्वराश्रयेत्यत्र, "परमेश्वरं विषयत्वेन आश्रयतीति परमेश्वराश्रया*

*परमेश्वरविषया इत्यर्थः । विद्यास्वरूपस्य परमात्मनो 'अविद्याश्रयत्वासम्भवात्' । यस्यां*

*स्वरूपप्रतिबोधरहिताः शेरत इत्यत्रापि, यस्यामविद्यायां सत्यां शेरते जीवा इत्येवार्थः ।*

*अतश्च जीवाश्रया एवाविद्याः । न च अविद्योपाधिभेदाधीनो जीवभेदः, जीवभेदाधीनोऽविद्यो-*

*पाधिभेद इति परस्पराश्रयात् उभयासिद्धिरिति वाच्यम् - बीजाङ्कुरन्यायेन अनादित्वात्*

*उभयसिद्धेः" इति अविद्यानां जीवाश्रितत्वमेव समर्थितमिति वाच्यम् - "न च तस्याः*

*जीवाश्रयत्वम् ; जीवशब्दवाच्यम्य कल्पितत्वात् । आविधिकत्वात् जीवशब्दवाच्यस्य ।*

*जीवशब्दलक्ष्यस्य तु ब्रह्माव्यतिरेकेण ब्रह्माश्रयत्वपक्षस्यैव आश्रितत्वापातात्"*

इत्यानन्दगिरिप्रभृतिभिः तस्य पक्षस्य दूषिततया,

*आश्रयत्वविषयत्वभागिनी निर्विशेषचितिरेव केवला ।*

*पूर्वसिद्धतमसो हि पश्चिमो नाश्रयो भवति नापि गोचरः ॥*

इत्युक्तरीत्या चिन्मात्रस्यैव अविद्याश्रयत्वेन जीवस्य बन्धाश्रयत्वासम्भवात् ॥

न च बन्धो मोक्षश्च न जीवाश्रितः; अपि तु चिन्मात्राश्रित एव । अतः सम्भवत्येव

बन्धमोक्षयोः सामानाधिकरण्यमिति वाच्यम् - अस्मिन् पक्षे 'मुमुक्षा नाम चिन्मात्राश्रितान्तः-

करणतादात्म्याध्यासाधिष्ठानभावापादक 'अविद्यानिवृत्तिकामनैव वाच्या' । तत्र च अविद्यैक्यपक्षे

एकमुक्तौ सर्वमुक्तिप्रसङ्गः । न च कस्यापि मुक्तिर्नास्तीति शक्यं वक्तुम् -

*शुकस्तु मारुताच्छीघ्रां गतिं कृत्वाऽन्तरिक्षगाम् ।*

*दर्शयित्वा प्रभावं स्वं सर्वभूतगतोऽभवत् ॥*

*तद्धैतत् पश्यन् ऋषिर्वामदेवः प्रतिपेदे; तद्यो यो देवानां प्रत्यबुध्यत स एव तदभवत्*

(बृ.उ.१-४-१०) इत्यादिप्रमाणविरोधप्रसङ्गात् । अतो अविद्यानानात्वेऽभ्युपगन्तव्ये, तत्र च

चिन्मात्राश्रितसर्वाविद्यानामेकविद्यानिवर्त्यत्वे एकमुक्तौ सर्वमुक्तिप्रसङ्गदोषतादवस्थ्यात् ।

एकाविद्यानिवृत्तिमात्राभ्युपगमे च 'अविद्यान्तराश्रयत्वस्य' चिन्मात्रे पूर्वमिव स्थितत्वेन अन्तःकरण-

तादात्म्याध्यासाधिष्ठानभावलक्षणसंसारानिवृत्तेः तदवस्थत्वात् । अतः सोऽप्यनुपपन्नः ।

नन्वहमिति भासमाने अविद्यान्तःकरणोपाधिभेदभिन्ने चिदंशे अविद्यानिवृत्तिरुद्देश्या

इति चेत्, न; अविद्यायाः अन्तःकरणस्य वा न दर्पणादिवत् प्रतिबिम्बनोपाधित्वं

सम्भवति । दर्पणाद्युपाधिप्रतिहतनायनरश्मिगृह्यमाणस्य बिम्बस्यैव प्रतिबिम्बतया चक्षुषा

अगृह्यमाणस्य चिदंशस्य प्रतिबिम्बत्वासम्भवेन घटादिवदवच्छेदकतयोपाधित्वे वक्तव्ये,

अन्तःकरणस्य सञ्चरत उपाधित्वे अवच्छेद्यचैतन्यप्रदेशस्य भिन्नभिन्नतया कृतहान

अकृताभ्यागमप्रसङ्गेन व्यापिन्या एवाविद्याया अवच्छेदकतया उपाधित्वे वक्तव्ये सर्वस्यापि

अविद्यान्तर्गतचित्प्रदेशस्य सर्वाविद्यावृतत्वेन एकस्य ब्रह्मविद्यया एकाविद्याया नाशेऽपि

अविद्यान्तरायत्तसंसारतादवस्थ्यात् ! अविद्यावच्छिन्नविकारप्रदेशे अनवच्छिन्नस्य ब्रह्मणोऽव-

स्थानासम्भवेन ब्रह्मणो विकारान्तरवस्थानप्रतिपादकान्तर्यामिब्राह्मणानाञ्जस्यप्रसङ्गात् ।

अन्तर्यामिब्राह्मणस्य जीवविषयत्वाभावस्य अन्तर्याम्यधिकरणसिद्धत्वात् । न हि

'घटानवच्छिन्नाकाशस्य घटान्तरावस्थितिः सम्भवति । *अत्र ब्रह्म समश्नुते* (क.उ.६-१४)

इति तन्मते अत्रैव ब्रह्माभाववेदकश्रुतिव्याकोपश्च स्यात् । अविद्यावच्छिन्नदेशे

अनवच्छिन्नब्रह्मभावासम्भवात् विकारान्तरवस्थितस्य च गीताचार्यस्य भगवतः कृष्णस्य

जीवत्वमेव स्यात् ।

ततच चिदाश्रितसर्वाविद्यानिवृत्तिकामनारूपमुमुक्षाया असम्भवात्, एकाविद्या-

निवृत्तिमात्रेण संसारस्यानपायात्, मुमुक्षा ब्रह्मविचारादिकं वा एतादृशविवेकशालिनां न

स्यात् ।

*अत एव, न प्रतिबिम्बः नाप्यवच्छेदो जीवः, अपितु कौन्तेयस्यैव राधेयत्ववत्*

*ब्रह्मण एव अविकृतस्याविद्यया जीवभावः* इति पक्षोऽपि 'व्युदस्तः', तथा सति नित्यमुक्त-

श्रुतेनिर्विषयत्वप्रसङ्गात् । पारमार्थिकशोकाभावाभिप्राया नित्यमुक्तत्वश्रुतिरिति चेत् मोक्षे

शोकाभावश्रुतेरपि पारमार्थिकशोकाभावविषयत्वप्रसङ्गात् । 'तद्यो यो देवानां प्रत्यबुध्यत,

स एव तदभवत्' इत्यादीनां शुकादिमुक्तत्वप्रतिपादकानां ब्रह्मणो जगत्कर्तृत्वसर्वज्ञत्व-

निरवद्यत्वावेदकानाञ्च अप्रामाण्यप्रसङ्गात् ।

विवादगोचरतापन्नप्रमाणज्ञानं स्वप्रागभावव्यतिरिक्तस्वविषयावरणस्वनिवर्त्य

स्वदेशगतवस्त्वन्तरपूर्वकम् इत्यज्ञानस्य ज्ञानसमानाधिकरणत्वस्य विवरणे प्रतिपादितत्वात् ,

जडस्य अज्ञानाश्रयत्वे च भ्रान्तिसम्यग्ज्ञानयोरपि तदाश्रयत्वप्रसङ्गः इति 'विवरणकृतोक्तत्वाच्च

ज्ञात्रााश्रितत्वे 'अज्ञानस्य' तदधीनं कर्तृत्वादिकमपि 'तस्यैव' ॥

ततश्च अज्ञानस्य ज्ञानाश्रयशुद्धजीवाश्रितत्वात् कर्तृत्वादिकमप्यज्ञाश्रयशुद्धजीवाश्रितमेव

इति सिद्धम् । ततश्च **ध्यायतीव**     इति इवशब्दप्रयोगः परतन्त्रप्रभौ प्रभुरिवेत्युक्तिवत् । अतः

"परतन्त्रकर्तृत्वाश्रयत्वाज्जीवस्य **इव**     शब्दप्रयोगः उपपद्यत इत्येवास्थेयम् । प्रकृतमनुसरामः ।

शरीरव्यतिरेकमेव स्पष्टयति - **स हि...... रूपाणि**     । **स**     हि जीवः **स्वप्नो**    

**भूत्वा**     - स्वप्नावस्थो भूत्वा - स्वप्ने व्याघ्रादिशरीरको भूत्वा इत्यर्थः । **इमं लोकं-**    

परिदृश्यमानं जाग्रत्प्रपञ्चं **मृत्योः**     - संसारस्य **रूपाणि**     - दुःखरूपाणीति यावत्

तादृशानि मानुषादीनि शरीराणि **अतिक्रामति**     न पश्यतीति यावत् । ततश्च 'स्वप्ने

जाग्दृशावर्तिदेहानुपलम्भात् देहान्तरपरिग्रहदर्शनाच्च जीवस्य देहव्यतिरेकः प्रदर्शितो

भवतीति द्रष्टव्यम् ॥ ७ ॥

****

**स वा अयं पुरुषो जायमानः शरीरमभिसम्पद्यमानः पाप्मभिः सँसृज्यते ।**    

**स उत्क्रामन् म्रियमाणः पाप्मनो विजहाति ॥ ८ ॥**    

**प्र.**     - एवं देहेन्द्रियमनःप्राणधीव्यतिरिक्तस्य आत्मनः पाप्मसम्बन्धोऽपि औपाधिक

एव इत्याह - **स वा...... सँसृज्यते । स एवायं पुरुषः**     - जीवः जायमान इत्युक्ते; आत्मनो

नित्यस्य जायमानत्वाभावादाह - **शरीरमभिसम्पद्यमान**     इति । शरीरमभिसङ्गच्छमान

इत्यर्थः । शरीरसम्बन्ध एव जननमिति भावः । शरीरमभिसम्पद्यमान एव सन् पाप्मभिः

संसृज्यत इति, शरीरसम्बन्धोपाधिकः पापसम्बन्ध इत्युक्तं भवति । तदेव व्यतिरेकमुखेन

द्रढयति **स...... विजहाति**     । 'नित्यस्य म्रियमाणत्वाभावादाह उत्क्रमन्निति । अत्रोत्क्रमणञ्च

चरमोत्क्रमणं विवक्षितम् पाप्मनो विजहाति इति सर्वपापविधूननश्रवणादिति द्रष्टव्यम् ॥ ८ ॥

****

**\[जीवस्य लोकद्वयकथनम्\]**    

****

**तस्य वा एतस्य पुरुषस्य द्वे एव स्थाने भवत इदञ्च परलोकस्थानञ्च । सन्ध्यं**    

**तृतीयँ स्वप्नस्थानम् । तस्मिन् सन्ध्ये स्थाने तिष्ठन्नेते 'उभे स्थाने' पश्यति इदञ्च**    

**परलोकस्थानञ्च । अथ यथा क्रमोऽयं परलोकस्थाने भवति, तमाक्रममाक्रम्योभयान्**    

**पाप्मन आनन्दाँश्च पश्यति । स यत्र प्रस्वपिति अस्य लोकस्य सर्वावतो मात्रामुपादाय**    

**स्वयं निहत्य स्वयं निर्माय स्वेन भासा स्वेन ज्योतिषा प्रस्वपिति । अत्रायं पुरुषः**    

**स्वयंज्योतिः भवति ॥ ९ ॥**    

**प्र.**     - ननु ‘स्वप्नो भूत्वेमं लोकमतिक्रामति' इति स्वप्ने शरीरव्यतिरेकप्रदर्शनमयुक्तम्;

एतल्लोकपरलोकयोरेव शरीरपरिग्रहस्थानत्वात्; स्वप्नस्यातथात्वात् इत्याशङ्क्याह - **तस्य**    

**वा...... परलोकस्थानञ्च**     इति । तस्यैतस्य **पुरुषस्य**     - जीवस्य शरीरपरिग्रहे अयञ्च

परश्च लोक इति स्थानद्वयमेव लोके प्रसिद्धमित्यर्थः । **सन्ध्यं तृतीयं स्वप्नस्थानम्**     ।

सन्धौ भवं सन्ध्यम् । स्वप्नरूपस्थानं तु 'पूर्वोक्तस्थानद्वयानुभवयोग्यत्वात् सन्ध्यं तृतीयस्थानमेव

भवतीत्यर्थः । मृतः परलोकं पश्यति; जाग्रत् पुरुषस्तु इममेव लोकं पश्यति; स्वप्नावस्थस्तु

कदाचिदिमं लोकं पश्यति। कदाचित् परलोकं स्वर्ग'नरकादिकं पश्यति । अतः

स्थानद्वयदर्शनयोग्या विलक्षणेयं स्वप्नावस्था इत्यर्थः । अमुमेवार्थं प्रपञ्चयति - **तस्मिन्**    

**सन्ध्ये...... परलोकस्थानञ्च**     । स्पष्टोऽर्थः । ननु एतद्देहपरित्यागानन्तरभाविनः

परलोकस्थानदर्शनस्य कथं स्वप्नावस्थपुरुषदृश्यत्वं सम्भवति; \[अतः स्वप्ने दृश्यं परलोक-

स्थानमन्यदेव\] इत्यत्राह - **अथ...... पश्यति**     । आक्रामति अनेन **इत्याक्रमः**     आश्रयः

पुण्यपापरूपः । यादृक्पुण्यपापरूपाक्रमविशिष्टस्सन् परलोके सुखदुःखे अनुभवति; तमेव

तादृशमेव पुण्यपापलक्षणमाक्रममाक्रम्य **अथ**     - तदा स्वप्ने प्रतिकूलान् अनुकूलांश्च

उभयविधान् पदार्थान् पश्यति । ततश्च स्वप्ने परिदृश्यमानमेतदेहातिरिक्तदेहभोग्यं

'पुण्यपापवर्जितं' परलोकस्थानमेव इत्यर्थः ।

ननु स्वप्ने परलोकवत् पुण्यपापादिवशेन पदार्थसृष्टौ स्वयंञ्ज्यो**तिष्ट्वं**     कुतोऽभ्युप-

गन्तव्यम् । इन्द्रियाणां प्रकाशकानां सत्त्वादित्याशङ्क्याह - **स यत्र...... प्रस्वपिति**     ।

**स**    - जीवः **यत्र**     - यदा **प्रस्वपिति**     - स्वप्नान् अनुभवति, तदा **सर्वावतः**     - सर्वतो

भोग्यभोगोपकपकरणादिसर्वयुक्तस्य **अस्य**     - जगतः जाग्रत्प्रपञ्चस्य **'मात्रां'**     - मीयतेऽनेनेति

मात्रा प्रकाशको जाग्रदवस्थेन्द्रियवर्गः तमुपादाय, स्वयमेव तमिन्द्रियवर्ग **निहत्य-**    

निश्चेष्टतामापाद्य निर्व्यापारं कारयित्वा इति यावत् । अथ स्वाप्निकदेहेन्द्रियादि वस्तुजातं

स्वयं **निर्माय**     - सृष्ट्वा - अत्रोक्तं जीवस्य स्वाप्नपदार्थनिर्मातृत्वमदृष्टद्वारा इति द्रष्टव्यम् ।

अग्रे **स हि कर्ता**     इति वाक्येन तेषामीश्वरसृष्टत्वस्य वक्ष्यमाणत्वात् । परैरपि अदृष्टद्वारा

इत्युक्तत्वाञ्च । **स्वेन भासा**     इत्यस्यैव विवरणं **स्वेन ज्योतिषा**     इति । **प्रस्वपिति**    

स्वप्नमनुभवति इत्यर्थः । **अत्र**     - अस्यां दशायां **पुरुषः**     - जीवः **स्वयंज्योतिर्भवति**     ।

प्रकाशकान्तराभावात् इत्यर्थः । यद्यपि स्वप्नपदार्थभानं स्वाप्निकेन्द्रियद्वारप्रसृमरेण

धर्मभूतज्ञानेनैव, नात्मज्योतिषा । तथापि आदित्यादि प्रकाशकान्तरस्थानाभिषिक्तः आत्मैवेति

भावः । यद्यपि स्वप्नेऽपि आदित्यादिज्योतिस्सृष्टयभ्युपगमे प्रकाशकान्तरव्यतिरेको न

वक्तुं शक्यः तथापि लोकप्रसिद्धादित्यादिज्योतिरन्तराभावात् जाग्रदादिवैषम्यमस्तीति

अत्रोक्तं स्वयंज्यो**तिष्ट्वं**     प्रसिद्धज्योतिरनपेक्षप्रकाशकत्वमेवेति द्रष्टव्यम् ॥ ९ ॥

****

**\[स्वप्नसृष्टिः\]**    

****

**न तन्त्र रथा न रथयोगा न पन्थानो भवन्ति; अथ रथान् रथयोगान् पथः**    

**सृजते । न तत्रानन्दा मुदः प्रमुदो भवन्तिः अथानन्दान् मुदः प्रमुदः सृजते । न**    

**तत्र वेशान्ताः पुष्करिण्यः स्रवन्त्यो भवन्तिः 'अथ वेशान्तान् (न्ताः) पुष्करिण्यः**    

**स्रवन्त्यः सृजते । स हि कर्ता ॥ १० ॥**    

**प्र.**     - ननु, *आत्मनैवायं ज्योतिषास्ते पल्ययते कर्म कुरुते* इत्यादि नोपपद्यते;

स्वप्ने आसनगमनक्रियाकर्मकरणादीनामसत्त्वात् इत्याशङ्क्याह - **न तत्र रथा...... सृजते**     ।

युज्यन्ते इति योगाः । **रथयोगाः**     - अश्वादयः । रथरथाश्वमार्गादयः जाग्रदृशानुभवयोग्याः

**तत्र**     - स्वप्ने **न सन्ति**     - न ज्ञायन्ते । अथ तु तत्तत्पुरुषतत्त्कालमात्रानुभाव्यान् रथादीन्

अर्थान् परमात्मा सृजते इत्यर्थः । एवमग्रेऽपि द्रष्टव्यम् । अनुकूलवस्तुदर्शनजा प्रीतिः

**आनन्दः**     । तस्मिन् स्वकीयत्वबुद्धिजा प्रीतिः **मुत्**     । तद्विनियोगजा प्रीतिः **प्रमुत्**     ।

**वेशान्ताः**     - वेशन्ताः, पल्वलानि । **वेशान्ता**     इति दीर्घश्छान्दसः । **पुष्करिण्यः**     ।

वाप्यः । **स्रवन्त्यः**     - नद्यः । 'पुष्करिणीः स्रवन्तीः सृजत' इत्यर्थः । पुष्करिण्यस्रवन्त्यस्सृजत

इत्यत्र **वा छन्दसि**     इति वा पूर्वसवर्णदीर्घाभावः । ननु स्वप्नदृक् यस्मिन् देशे यदा रथं

पश्यति, तदानीं तत्र स्थितोऽन्यः तं न पश्यति । स्वप्नदृगपि प्रबोधानन्तरं तत्र गतः तं

न पश्यति । तत्र तस्यान्यत्र नयनचिह्नानि वा नाशचिह्नानि वा नोपलभ्यन्ते । अतः

कथमीदृशी स्वप्नार्थसृष्टिरुपपद्यताम् इत्यत्राह - **स हि कर्ता ।**     सकलप्रपञ्चनाटकसूत्रधारः

सर्वेश्वरः खलु तत्र कर्ता । स किं वा कर्तुं न शक्नुयादिति **हि**     शब्दाभिप्रायः । न च **स**    

**हि**     इत्यनेन, **स यत्र प्रस्वपिति**     इति प्राक्प्रस्तुतो जीव एव परामृश्यतामिति वाच्यम् -

सन्ध्याधिकरणे तस्य निरस्तत्वात् ।

**\[सन्ध्याधिकरणविचारः\]**    

तथा हि *सन्ध्ये सृष्टिराह हि* (ब्र.सू.३-२-१) / *न तत्र रथाः न रथयोगाः* इति वाक्ये

सन्ध्ये - स्वप्नस्थाने जीवकर्तृकैव सृष्टिराम्नायते । *स हि कर्ता* इति स्वप्नदृशं प्राक्प्रस्तुतं

जीवमेव **स**     इति शब्देन परामृश्य तस्य कर्तृत्वं श्रुतिराह हि । *निर्मातारञ्चैके पुत्रादयश्च*

(ब्र.सू.३-२-२) । एके शाखिनः, *य एषु सुप्तेषु जागर्ति कामं कामं पुरुषो निर्मिमाणः*

(क.उ.५-८) इति कामानां निर्मातारं जीवमामनन्ति । अत्र कामशब्देन काम्यमानाः पुत्रादयो

वर्ण्यन्ते । 'पूर्व हि', *सर्वान् कामान् छन्दतः प्रार्थयस्व* (क.उ.१-२५) *शतायुषः पुत्रपौत्रान्*

*वृणीष्व* (क.उ.१-२३) इति पुत्रादयो हि कामाः प्रकृताः । अतो जीव एवात्र कर्तृत्वेनाभि-

धीयते । न च जीवस्य कथमीदृशं सृष्टिसामर्थ्यमिति वाच्यम् - प्रजापतिवाक्ये जीवस्यापि

'सत्यसङ्कल्पादेराम्नानात् । न च तत् संसारदशायां तिरोहितमिति वाच्यम् मुक्ताविव

"स्वप्नदशायामाविर्भावसम्भवादिति द्वाभ्यां सूत्राभ्यां पूर्वपक्षे प्राप्ते उच्यते-

 *मायामात्रं तु कार्त्स्न्येनानभिव्यक्तस्वरूपत्वात्* । (ब्र.सू.३-२-३) **तु**     शब्दः पक्षं

व्यावर्तयति । मायाशब्दो ह्यश्चर्यत्वं प्रवृत्तिनिमित्तीकृत्य भगवत्सङ्कल्पवाची । *माया*

*वयुनं ज्ञानं* इति निघण्ठुपाठाच्च मायाशब्दो ज्ञानरूपसङ्कल्पवचनः । **मायामात्रम्**     -

भगवत्सङ्कल्पमात्रस्पृष्टम्; न तु जीवसृष्टमित्यर्थः । तत्र हेतुः कार्त्स्न्येनानभि-

व्यक्तस्वरूपत्वात् इति । जीवस्य सत्यसङ्कल्पत्वादिब्राह्मरूपस्य प्रजापतिवाक्योदितस्य

संसारदशायां सर्वात्मना अनभिव्यक्तत्वात् न तस्य कर्तृत्वसंभावनापि *स हि कर्ता* इति **हि**    

शब्देन प्रसिद्धस्यैव कर्तृतया निर्देशात् । स्वप्नदृश एव कर्तृत्वे स्वाहितचोरव्याघ्रादेः

सृष्टिर्नोपपद्येत । इमान् स्वप्नान् पदार्थानस्राक्षमिति प्रतिसन्धानप्रसङ्गाच्च । *कामं कामं पुरुषो*

*निर्मिमाणः* इत्यत्र, *तदेव शुक्रं तद्ब्रह्म* इत्युक्त्या तस्य वचनस्य ब्रह्मविषयत्वाच्च न

जीवस्य स्रष्टुत्वम् ।

ननु स्वाभाविकस्यापहतपाप्मत्वादेः सत्यसङ्कल्पत्वपर्यन्तस्यानभिव्यक्तिः किन्निबन्धना

इत्यत्राह - *पराभिध्यानात्तु तिरोहितं ततो ह्यस्य बन्धविपर्ययौ* (ब्र.सू.३-२-४) । पराभिध्यानात्

परमात्मसङ्कल्पात् तत् तिरोहितं भवति । तत्सङ्कल्पादेव हि अस्य जीवस्य बन्धो

मोक्षश्च । *यदा ह्येवैष एतस्मिन्नदृश्येऽनात्म्येऽनिरुक्तेऽनिलयनेऽभयं प्रतिष्ठां विन्दते, अथ*

*सोऽभयं गतो भवति; यदा ह्येवैष एतस्मिन्नुदरमन्तरं कुरुते, अथ तस्य भयं भवति*

(तै.आन.२-७)। *एष ह्येवानन्दयति* इति श्रवणात् ।

*देहयोगाद्वा सोऽपि* (ब्र.सू.३-२-५) । सोऽपि तिरोभावः सृष्टिकाले देहयोगद्वारेण

वा भवति; प्रलयकाले सूक्ष्माचिच्छक्तियोगद्वारेण वा भवतीत्यर्थः ।

*सूचकश्च हि श्रुतेराचक्षते च तद्विदः* (ब्र.सू.३-२-६) स्वाप्नार्थो हि शुभाशुभसूचकः ।

*यदा कर्मसु काम्येषु स्रियं स्वप्नेषु पश्यति ।*

*समृद्धिं तत्र जानीयात् तस्मिन् स्वप्ननिदर्शने ॥ (छां.उ.५-२-९)*

*स्वप्ने पुरुषं कृष्णं कृष्णदन्तं पश्यति, स एनं हन्ति ।* इति श्रुतेः *॥*

आचक्षते च स्वप्नाध्यायविदस्तथा । ततश्च यदि इयं स्वप्नसृष्टिः जीवकर्तृका,

तर्हि शुभसूचकानेव सृष्ट्वा पश्येत् नाशुभसूचकान् । अतः न जीवकर्तृकेयं सृष्टिः

इत्युभयलिङ्गपादे स्थितम् ।

यदत्र परैरुच्यते - स्वप्नसृष्टेः सत्यत्वे रथादिसृष्टिवत् आदित्यादेरपि सृष्ट्यभ्युपगमे

जाग्रद्दशावत् स्वप्नेऽपि ज्योतिरन्तरव्यतिकरसत्त्वात् स्वप्नप्रकाशत्वस्य दुर्विवेचता स्यात् ।

अतः स्वप्नदृष्टानां सत्यत्वं प्रकरणावरुद्धमिति - तदसत् । परमतेऽपि मनसः प्रकाशकस्य

सत्त्वेन स्वप्ने स्वयंज्योतिष्ट्वसाधनम् 'असङ्गतमेव हि स्यात् । तस्मात् लोकप्रसिद्धादित्यादि

अभावेऽपि स्वकीयज्ञानेन' भासकरवात् स्वयंज्योतिष्ट्वमस्तीत्यत्रैवास्याः श्रुतेस्तात्पर्यमिति

सिद्धम् । प्रकृतमनुसरामः ॥ १० ॥

****

**\[स्वप्नविषयकश्लोकाः\]**    

****

**तदेते श्लोका भवन्ति -**    

**स्वप्नेन शारीरमभिप्रहत्य असुप्तः सुप्तानभिचाकशीति ।**    

**शुक्रमादाय पुनरेति स्थानँ हिरण्मयः पुरुष एकहँसः ॥ ११ ॥**    

**प्र.- तदेते श्लोका भवन्ति । तत्**     - सुप्तमधिकृत्य **एते**     - वक्ष्यमाणश्लोकाः

प्रवृत्ता इत्यर्थः । **स्वप्नेन - अभिचाकशीति । स्वप्नेन**     इतीत्थंभावे तृतीया । **पुरुष**    :-

जीवः स्वप्नेन उपलक्षितस्सन् **शारीरं**     - शरीरमभिप्रहृत्य निश्चेष्टताम् आपाद्य **असुप्तः**     .

'अलुप्त'प्रकाश एव सन् **सुप्तान्**     - लुप्तप्रकाशान् प्राणान् अभितः चाकशीति । *'कश*

*गतिशासनयोः* ' (धा.पा.१०२४) इत्यस्मात् यङ्लुगन्तात् इदं रूपम् । पर्यटतीत्यर्थः । **शुक्रं**    

(**शुक्लं**    ) - ज्योतिष्मत् प्रकाशकं मन 'आदिकमिन्द्रियोवर्गमादाय स्वप्नान्ते पुनः **स्वस्थानमेति**     .

जाग्रदृशां प्रतिपद्यत इत्यर्थः । **हिरण्मयः**     प्रकाशमयः । **एकहँसः**     - एक एव हन्ति .

गच्छतीति एकहँसः ॥ ११ ॥

**प्राणेन रक्षन्नवरं कुलायं बहिष्कुलायायमृतश्चरित्वा ।**    

**स ईयतेऽमृतो यत्र कामँ हिरण्मय पुरुषः एकहँसः ॥ १२ ॥**    

**प्र. - प्राणेन...... एकहँसः । सः**     - जीवः **स्वप्ने अवरं**     - निकृष्टं **कुलायं**     - स्थूलं

शरीरं **प्राणेन**     - पञ्चवृत्तिप्राणेन रक्षन् प्राणस्यापि स्वप्ने जीवेन सह निर्गमे सद्यो मरणमेव

स्यात् । अतः प्राणेन शरीरं रक्षन् - अत एव अमृत एव सन् **कुलायात्**     -जाग्रच्छरीरात्

बहिर्निगम्य **यत्र कामं**     - काम्यत इति कामम् - यत्र भोग्यम्, तत्र सर्वत्र चरित्वा **अमृतः**    -

अमरणधर्मा हिरण्मयः एकहंसः पुरुषः पुनरपि स्वस्थानम् **ईयते**     - गच्छति इत्यर्थः ।

यद्वा कुलायात् बहिः चरित्वा यत्र कामं तत्र **ईयते**     - गच्छति इत्यर्थः ॥ १२ ॥

**स्वप्नान्त उच्चावचमीयमानो रूपाणि देवः कुरुते बहूनि ।**    

**उतेव स्रीभिः सह मोदमानो जक्षदुतेवापि भयानि पश्यन् ॥ १३ ॥**    

**प्र.-स्वप्नान्ते...... बहूनि । स्वप्नान्ते**     - स्वप्नमध्ये इत्यर्थः । अन्तशब्दो

मध्यवचनः । **उच्चावचं**     - पुण्यपापलक्षणम् उत्कृष्टापकृष्टम् **ईयमान**    : - सङ्गच्छमानो देवः

जीव इत्यर्थः । **बहूनि**     - देवादीनि रूपाणि **कुरुते**     - भजत इत्यर्थः । **उतेव...... पश्यन्**     ।

**उत**     - अपि च । उतशब्दः अप्यर्थः । स्रीभिस्सह मोदमान इव क्वचिद्रूपेषु भवति । क्वचिच्च

**जक्षदिव**    ...... जक्षणं भक्षण 'हसनं वा' । 'जक्ष भक्षणहसनयोः' (धा.पा.१०७१) इति हि

धातुः । **उत**    - अपि च **भयानि**     - बिभेति एभ्य इति भयानि - व्याघ्रादीनि पश्यन्निवापि

भवतीत्यर्थः । स्वप्नार्थानां तत्कालमात्रावसानत्वात् तदेकानुभाव्यत्वाच्चान्न इवशब्दः ॥ १३ ॥

****

**आराममस्य पश्यन्ति न तं पश्यति कश्चन इति । तत्रायतं बोधयेदित्याहुः ।**    

**दुर्भिषज्यं हास्मै भवति, यमेष न प्रतिपद्यते ।**    

****

**अथो खल्वाहुर्जागरितदेश एवास्यैष इति । यानि ह्येव जाग्रत् पश्यति;**    

**तानि सुप्त इति । अत्रायं पुरुषः स्वयंज्योतिः भवति । 'सोऽयं भगवते सहस्रं**    

**ददामि; अत ऊर्ध्वं विमोक्षाय ब्रूहीति ॥ १४ ॥**    

**प्र.- आराममस्य पश्यन्ति न तं पश्यति कश्चन । अस्य**     - जीवस्य **आरामं**    -

'भोगोपकरण'भूतमुद्यानादिकं देहेन्द्रियादिकं च सर्वेऽपि पश्यन्ति । **तं**     - देहेन्द्रियादि

विविक्तम् अन्तर्बहिस्सञ्चरन्तमपि जीवं कश्चन न पश्यतीति लोकं प्रत्यनुक्रोशं दर्शयति

श्रुतिः । **इति**     मन्त्रसमाप्तौ । लोकप्रसिद्धिरपि तथा इत्याह - **तत्रायतं...... प्रतिपद्यते**    

**इति**     । यत एव स्वप्ने इन्द्रियाण्युपसंहृत्य जीवो बहिनिर्गच्छति **तत्**     अत एव' **आयतं**    -

गाढसुप्तं *यम उपरमे* (धा.पा.९८४) *अनुदात्तोपदेश* (पा.सू.६-४-३७) इत्यनुनासिकलोषः ।

'तं सहसा न' बोधयेत् इत्याहुः चिकित्सकाः । ते हि तत्र **दोषं पश्यन्ति**     । कोऽयं दोषः?

**एषः**     सहसा प्रबोधितो जाग्रच्छरीरे प्रविशन् बहिनिर्गत आत्मा यं कञ्चित् इन्द्रियदेशं न

प्रतिपद्यते यदि कदाचित् तर्हि व्यत्यासेन इन्द्रियाणि इन्द्रियान्तरदेशे प्रवेशयेत् । तत्र

आन्ध्यबाधिर्यादिदोषप्राप्ती **'दुर्भिषज्यं'**     - दुःखेन भिषक् कर्मास्मै दोषाय भवति । अयं दोषो

दुर्विचिकित्स एव स्यादित्यर्थः ।

**अथो...... सुप्त**     इति । **अथो**     इति वाक्यान्तरोपक्रमे । **खलु**     प्रसिद्धं अन्ये आहुः -

किमिति । **जागरित देशे**     जाग्रत्स्थान 'एवास्य जीवस्य **एषः**     - स्वप्न इति; न

स्थानान्तर इति । तत्र च हेतुमाहुः; यान्येव हस्त्यादीनि जाग्रत् पश्यति; तानि सुप्तोपि

पश्यतीति । अत्र मतान्तरत्वेन उपन्यासस्यायं भावः - 'उपरतेष्वेव इन्द्रियेषु' हि स्वप्नान् ।

पश्यति । अतो न तत्र जागरितदेशस्यावकाशोऽस्ति । अतः तृतीयस्थानमेव स्वप्नस्थानमिति ।

केचित्तु अथो खल्वाहुरित्यादिग्रन्थोऽपि पूर्वोक्ताऽर्थोपादक एव; न मतान्तरम् । तथाहि -

जागरितशब्दात् ईषदसमाप्तौ देश्यप्रत्यये छान्दसो यलोपः । जागरितादीषन्न्यूनमेवास्य जीवस्य

स्वप्रस्थानमित्यर्थः । दिनान्तरानुभवायोग्यत्वम् ईषन्न्यूनत्वम् । उक्त एवार्थः उपपत्त्या समर्थ्यते,

**यानि ह्येव जाग्रत् पश्यति, तानिसुप्त इति । यानि**     स्रक्चन्दनवनितान्नपानादीनि जाग्रद्दशायां

पश्यति, "तादृश्यान्येवार्थ' क्रियाकारीणि तानि स्वप्ने पश्यति । अतः स्वप्नार्थाः सृष्टा एव

भगवता । तस्मादिह परलोकव्यतिरिक्तस्थानान्तरमेव स्वप्न स्थानमित्यर्थः' इत्याहुः ॥

उक्तं स्वयंज्योतिष्ट्वमुपसंहरति - **अत्रायं पुरुषः स्वयंज्योतिर्भवति**     । पूर्ववदर्थः ।

जनक आह - **सोऽहं भगवते सहस्रं ददामि**     । प्राप्तस्वयंज्योतिष्ट्वविद्यानिष्क्रयत्वेन सहस्रं

गवां दक्षिणात्वेन ददामि । अत ऊर्ध्व **विमोक्षायैव ब्रूहीति**     । अतः परं 'संसारविमोक्षायैव

साधनं ब्रूहि नान्यत् किञ्चिदपेक्षितमिति भावः ॥ १४ ॥

**\[जाग्रत्स्वप्नसुषुप्तिकथनम्\]**    

****

**स वा एष एतस्मिन् सम्प्रसादे रत्वा चरित्वा दृष्ट्वैव पुण्यञ्च पापञ्च पुनः**    

**प्रतिन्यायं प्रतियोन्याद्रवति स्वप्रायैव । स यत् तत्र किञ्चित् पश्यति, अनन्वागतस्तेन**    

**भवति; असङ्गो ह्ययं पुरुष इति ।**    

**एवमेवैतद्याज्ञवल्क्य! सोऽहं भगवते सहस्रं ददामि; अत ऊर्ध्वं विमोक्षायैव**    

**ब्रूहीति ॥ १५ ॥**    

**प्र.**     - याज्ञवल्क्य आह - **स वा एष...... स्वप्नायैव**     । सम्प्रसीदति अस्मिन्निति

**सम्प्रसादः**     । जागरिते देहेन्द्रियादिव्यापारशतसन्निपातजन्यं कालुष्यमस्ति । स्वप्ने तु

तेभ्यो विप्रमुक्त ईषत् प्रसीदति । अतः सम्प्रसादशब्देन स्वप्रस्थानमुच्यते । यद्यपि

समासादशब्दः सुषुप्तौ मुख्यः - अथापि स्वप्नस्य प्राक्प्रस्तुतत्वात् तस्यैव **एतस्मिन्**    

**सम्प्रसाद**     इति एतच्छब्दसमानाधिकरणसम्प्रसादशब्देन परामर्शो युक्तः । तस्मिन्',

जिगमिषिते सतीति शेषः । **रत्वा**     - रमेरनिदित्वात् अनुदात्तोपदेश इत्यनुनासिकलोपः । स

एष जीवः जागरिते **रत्वा**     - क्रीडित्वा **चरित्वा**     - भक्षयित्वा; विहृत्य वा - *चरगतिभक्षणयोः*

(धा.पा.५५९) इति हि धातुः । **दृष्ट्वैव पुण्यञ्च पापञ्च**     - पुण्यपापफलमनुभूय ततः पुनः

**सम्प्रसादे**     - स्वप्रस्थाने जिगमिषिते सति **प्रतिन्यायं**     - यथान्यायं यथानिर्गतमित्यर्थः ।

**अयनं**     - आयः निर्गमनमित्यर्थः । पूर्वं स्वप्रस्थानात् यथा निर्गतः तथैवेति यावत् । **प्रति**    

**योनि**     - योनिशब्दः स्थानवाची स्थानं प्रति स्वप्रस्थानं प्रति **आद्रवति**     - आगच्छति ।

**स्वप्नाय**     - स्वप्नानुभवाय इत्यर्थः । **स यत्तत्...... भवति । तत्र**     जाग्रदृशायां **सः**     जीवः

**यत्किञ्चित्**     - मनुष्यव्याघ्रशरीरादिकं आत्मीयत्वेन पश्यति; **तेनानन्वागतो भवति-**    

तेनाननुसृतो भवति । तत्सम्बन्धरहितो भवतीत्यर्थः । तत्र हेतुमाह - **असङ्गो ह्ययं पुरुष**    

**इति**     । कर्माविद्योपाधिकेन शरीरेन्द्रियसंघातादिना असङ्गस्वभावत्त्वात् इत्यर्थः । यदि

**हि**     केनचित् सङ्गः स्वभावसिद्धस्स्यात्, तदैव हि तस्य सर्वदा तदनुवृत्तिः स्यात् ।

अतोऽसङ्गस्वभावत्वात् जाग्रदृशादृष्टपदार्थाननुवृत्तिः युज्यत इति भावः । उक्तमङ्गीकरोति

जनकः' **एवमेवैतद्याज्ञवल्क्य**     इति । **सोऽहं...... ब्रूहीति**     । पूर्ववदर्थः ॥ १५ ॥

****

**स वा एष एतस्मिन् स्वप्नान्ते रत्वा चरित्वा दृष्ट्वैव पुण्यञ्च पापञ्च पुनः**    

**प्रतिन्यायं प्रतियोन्याद्रवति बुद्धान्तायैव । स यत् तत्र किञ्चित् पश्यति,**    

**अनन्वागतस्तेन भवति; असङ्गो ह्ययं पुरुष इति ।**    

****

**एवमेवैतद्याज्ञवल्क्य । सोऽहं भगवते सहस्रं ददामि । अत ऊर्ध्वं विमोक्षायैव**    

**ब्रूहीति ॥ १६ ॥**    

**प्र. - स वा एष...... ब्रूहीति । स्वप्नान्ते**     - स्वप्नस्थाने इत्यर्थः । अन्तशब्दः

स्थानवचनः । *अन्तः समाप्तौ स्थाने च निर्णयेऽभ्यन्तरेऽपि च* इति हि नैघण्टुकाः ।

**बुद्धान्तायैव - बुद्धं**     - बोधः । भावे निष्ठा । अन्तशब्द स्थानवचनः । 'स्थिरबोधस्थानाय ।

जाग्रत्स्थानायेति यावत् । **स...... भवति**     इति । जाग्रदृशायां स्वप्नदृष्टवस्तुसंबन्धरहितो

भवतीत्यर्थः । शिष्टं स्पष्टम् ॥ १६ ॥

**स वा एष एतस्मिन् बुद्धान्ते रत्वा चरित्वा दृष्ट्वैव पुण्यञ्च पापञ्च पुनः**    

**प्रतिन्यायं प्रतियोन्याद्रवति स्वप्नान्तायैव ॥ १७ ॥**    

****

**प्र.- स वा एष...... स्वप्नान्तयैव**     । सर्वं पूर्ववत् ॥ १७ ॥

**तद्यथा महामत्स्य उभे कूले अनुसञ्चरति पूर्वं च अपरञ्च, एवमेवायं पुरुष**    

**एतावुभावन्तावनुसञ्चरति स्वप्रान्तञ्च बुद्धान्तञ्च ॥ १८॥**    

**प्र.**     - एवं त्रिभिः खण्डैः जागरितात् स्वप्नान्तं, स्वप्नान्तात् बुद्धान्त, बुद्धान्तात्

स्वप्नान्तं याति इत्यारोहावरोहसञ्चारप्रदर्शनेन संसारचक्रप्रवृत्तिर्दर्शिता । अथैकस्यैव पुरुषस्य

उभयत्र सञ्चारे दृष्टान्तमाह - **तद्यथा महा मत्स्य...... बुद्धान्तञ्च ।**     स्पष्टोऽर्थः ॥ १८ ॥

****

**तद्यथास्मिन्नाकाशे श्येनो वा सुपर्णो वा विपरिपत्य श्रान्तः संहत्य पक्षौ**    

**सल्लयायैव ध्रियते, एवमेवायं पुरुष एतस्मा अन्ताय धावति यत्र सुप्तो न कञ्चन**    

**कामं कामयते, न कञ्चन स्वप्नं पश्यति ॥ १९ ॥**    

**प्र.-**     एवं स्थानद्वयसञ्चारं प्रदर्श्य सुषुप्तिदशां प्रकाशयति **तद्यथा......**    

**पश्यति**     इत्यादि । **यथा आकाशे श्येनो**     वा गरुडो वा **विपरिपत्य**     - विशेषेण परितः

पतनं कृत्वा श्रान्तस्सन् पक्षौ संहृत्य **सल्लयाय-**     लीयते अस्मिन् पक्षीति लयः नीडं

समीचीननीडायैव **ध्रियते**     - अवतिष्ठते *धृङ् अवस्थाने* (धा.पा.१४१३) इति हि धातुः ।

क्षेमङ्करं नीडमभिधावति इत्यर्थः । एवमेवायं पुरुषः - 'जीवः बुद्धान्तस्वप्नान्तसञ्चरणश्रान्ते',

यत्र स्थाने 'सुप्तोऽयं' कामाद्यनुपहतः स्वाप्नांश्चानुकूलप्रतिकूलपदार्थान् न पश्यति । तादृशाय

पूर्वोक्तस्थानद्वयकालुष्यविरहिताय 'सुषुप्तिस्थानाय' धावति इत्यर्थः ॥ १९ ॥

****

**ता वा अस्यैता 'हिता' नाड्यो यथा केशः सहस्रधा भिन्नः तावताणिम्ना तिष्ठन्ति**    

**शुक्लस्य नीलस्य पिङ्गलस्य हरितस्य लोहितस्य पूर्णा अथ यत्रैनं घ्नन्तीव जिनन्तीव**    

**हस्तीव विच्छाययति गर्तमिव पतति । यदेव जाग्रद्भयं पश्यति तदत्राविद्यया मन्यते अथ**    

**यत्र देव इव राजेव अहमेवेदँ सर्वोऽस्मीति मन्यते सोऽस्य परमो लोकः ॥ २० ॥**    

**प्र. -**     ननु कचित्स्वप्नादिदर्शनं कचित्तदभाव इत्यत्र किं विनिगमकमिति शङ्कायां

स्थानवैषम्यकृतमित्याह **ता वा...... सहस्रधा भिन्न**     इत्यादि । **यत्र**     - स्थाने स्थितम्

**एनं**     - जीवं केचन **घ्नन्तीव**     केचन **जिनन्तीव**    , जयन्तीव, **हस्ती विच्छाययतीव-**    

गजो विद्रावयतीव; **गर्तमिव पतति**     - 'पतननिमित्त भाति । **ताः-**    अस्य पुरुषस्य

तादृशस्थानभूताः । स्वप्नदर्शनस्थानभूता इत्यर्थः । केशसहस्रांशो यावता **अणिम्ना**    

सौक्ष्म्येण तिष्ठति तावदतिसूक्ष्माः **शुक्लनीलपिङ्गलहरितलोहितादि**     नानारूपान्नरसचूर्णाः

हितानामिका नाड्यो भवन्तीत्यर्थः । **यदेव जाग्रद्भयं पश्यति तदत्राविद्यया मन्यते**     ।

यद्यज्जाग्रदवस्थायां भयसाधनं पश्यति तत्सर्वमत्र आसु नाडीषु **अविद्यया**     - कर्मवशात्

**मन्यते**     - प्रत्येति । हितनामकस्वप्नवहनाडीस्थितस्य कर्मबन्धसत्त्वात् भीषणस्वप्रपदार्थ

प्रतिभानं सम्भवतीति भावः ।

**अथ यत्र...... परमो लोकः ।**     स यथा कुमारो वा महाराजो वा महाब्राह्मणो

वा अतिघ्नीम् आनन्दस्य गत्वा शयीत एवमेवैष एतच्छेते इति बाला ब्राह्मणोक्तरीत्या यत्र

स्थाने स्थितस्य देववत् राजवच्चानन्दानुभवः, किञ्च यत्र स्थितः अहमेव सर्वोस्मीति

मन्यते । स्वव्यतिरिक्तानुकूलप्रतिकूलवस्तु नोपलभते **सोऽस्य जीवस्य परमो लोकः**    

मुख्याश्रयः परमात्मा इति यावत् । अतस्तत्र सुषुप्तिस्थाने स्थितस्य न स्वप्नाद्युपलम्भ इति

भावः ॥ २० ॥
