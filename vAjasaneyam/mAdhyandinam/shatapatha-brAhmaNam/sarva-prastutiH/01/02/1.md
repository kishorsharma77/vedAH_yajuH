+++
title = "१"

+++


## ०१


<details open><summary>विश्वास-प्रस्तुतिः</summary>

स वै᳘ कपा᳘लान्ये᳘वान्यतर᳘ ऽउपद᳘धाति॥  
दृषदुपले᳘ ऽअन्यतरस्तद्वा᳘ ऽएत᳘दुभ᳘यᳮ सह᳘ क्रियते तद्य᳘देत᳘दुभ᳘यᳮ सह᳘ क्रिय᳘ते॥
</details>

<details><summary>मूलम् - श्रीधरादि</summary>

स वै᳘ कपा᳘लान्ये᳘वान्यतर᳘ ऽउपद᳘धाति॥  
दृषदुपले᳘ ऽअन्यतरस्तद्वा᳘ ऽएत᳘दुभ᳘यᳮ सह᳘ क्रियते तद्य᳘देत᳘दुभ᳘यᳮ सह᳘ क्रिय᳘ते॥
</details>

<details><summary>मूलम् - Weber</summary>

स वै᳘ कपा᳘लान्येॗवान्यतर᳘ उपद᳘धाति॥  
दृषदुपले᳘ अन्यतरस्तद्वा᳘ एत᳘दुभ᳘यᳫं सह᳘ क्रियते तद्य᳘देत᳘दुभ᳘यᳫं सह᳘ क्रिय᳘ते॥
</details>

<details><summary>मूलम् - विस्वरम्</summary>

स वै कपालान्येवान्यतर उपदधाति, दृषदुपले अन्यतरः । तद्वा एतदुभयं सह क्रियते । तद्यदेतदुभयं सह क्रियते ॥ १ ॥ 

यस्य निःश्वसितं वेदा यो वेदेभ्यो ऽखिलं जगत् । निर्ममे, तमहं वन्दे विद्यातीर्थमहेश्वरम् ॥ १ ॥
</details>

<details><summary>सायणः</summary>

एवं प्रथमाध्याये व्रतोपायनादि तण्डुलकरणान्तं प्रयोगजातमुक्तम्, अथ द्वितीये कपालोपधानादिरभिधीयते । तत्र कपालोपधानपेषणयोर्युगपदनुष्ठानं विधत्ते- (का. श्रौ. सू. २ । १०८) **स वै कपालानी**ति । ‘अन्यतरः‘ ऋत्विजां मध्ये एक आग्नीध्रः 'सः’ कपालानामुपधाता । ‘अन्यतरः‘ अध्वर्युः, ‘सः‘ पेषणार्थं दृषदुपले उपदध्यात् । उक्तं कर्तृभेदमुपपादयति- **तद्वा एतदुभयँ सह क्रियते**- इति । एककर्तृकत्वे हि पर्यायेणानुष्ठानं स्यात्, एतच्चोभयं सहानुष्ठेयम्; अतो विभिन्नावेव [^१_४४] कर्त्तारौ युगपत् कुर्य्यातामित्यर्थः । एतत्सहानुष्ठानमुपपादयितुमनुवदति- **तद्यदि**ति ॥ १ ॥ 

[^१_४४]: ’वचनविरोधाभ्यामन्यः‘ एष न्यायो ऽप्यत्रानुसंधेयः ।
</details>

<details><summary>Eggeling</summary>

1. Now the one (viz. the Āgnīdhra) puts the potsherds on (the Gārhapatya fire); the other (viz. the Adhvaryu) the two mill-stones (on the black antelope skin): these two acts are done simultaneously. The reason why they are done simultaneously (is this):
</details>


## ०२


<details open><summary>विश्वास-प्रस्तुतिः</summary>

शि᳘रो ह वा᳘ ऽएत᳘द्यज्ञ᳘स्य य᳘त्पुरोडा᳘शः॥
स या᳘न्ये᳘वेमा᳘नि शीर्ष्णः᳘ कपा᳘लान्येता᳘न्ये᳘वास्य कपा᳘लानि मस्ति᳘ष्क ऽएव᳘ पिष्टा᳘नि तद्वा᳘ ऽएतदे᳘कम᳘ङ्गमे᳘कᳮ सह᳘ करवाव समानं᳘ करवावे᳘ति त᳘स्माद्वा᳘ एत᳘दुभ᳘यᳮ सह᳘ क्रियते॥
</details>

<details><summary>मूलम् - श्रीधरादि</summary>

शि᳘रो ह वा᳘ ऽएत᳘द्यज्ञ᳘स्य य᳘त्पुरोडा᳘शः॥
स या᳘न्ये᳘वेमा᳘नि शीर्ष्णः᳘ कपा᳘लान्येता᳘न्ये᳘वास्य कपा᳘लानि मस्ति᳘ष्क ऽएव᳘ पिष्टा᳘नि तद्वा᳘ ऽएतदे᳘कम᳘ङ्गमे᳘कᳮ सह᳘ करवाव समानं᳘ करवावे᳘ति त᳘स्माद्वा᳘ एत᳘दुभ᳘यᳮ सह᳘ क्रियते॥
</details>

<details><summary>मूलम् - Weber</summary>

शि᳘रो ह वा᳘ एत᳘द्यज्ञ᳘स्य य᳘त्पुरोडा᳘शः स गा᳘न्येॗवेमा᳘नि शीर्ष्णः᳘ कपा᳘लान्येता᳘न्येॗवास्य कपा᳘लानि मस्तिष्क एव᳘ पिष्टा᳘नि तद्वा᳘ एतदे᳘कम᳘ङ्गमे᳘कᳫं सह करवाव समानं᳘ करवावे᳘ति त᳘स्माद्वा᳘ एत᳘दुभ᳘यᳫं सह᳘ क्रियते॥
</details>

<details><summary>मूलम् - विस्वरम्</summary>

शिरो ह वा एतद्यज्ञस्य- यत्पुरोडाशः । स यान्येवेमानि शीर्ष्णः कपालानि- एतान्येवास्य कपालानि, मस्तिष्क एव पिष्टानि । तद्वा एतदेकमङ्गम् । एकं सह करवाव, समानं करवावेति । तस्माद्वा एतदुभयं सह क्रियते ॥ २ ॥
</details>

<details><summary>सायणः</summary>

उपपादयति- **शिरो** ह [^१_४४] **वा एतद् यज्ञस्य यत् पुरोडाश** इति । पुरोडाशस्य प्रतिज्ञातं यज्ञशिरस्त्वं संपादयति- **स यान्येवेमानी**ति । **मस्तिष्क एवे**ति । शिरःकपालान्तर्गतं मांसम् ‘मस्तिष्कः‘ । **तद्वा एतदि**ति । ‘तत्‘ एतत् कपालं मस्तिष्करूपं मिलितं सच्छिरःसंज्ञकमेकमङ्गं प्रसिद्धं लोके । तथात्रापि शिरःकपालमस्तिष्कसंस्तुयोः कपालपिष्टयोः सह प्रयोगात्पुरोडाशात्मकस्य यज्ञशिरस एकीकरणं सेत्स्यतीत्यभिप्रायः ॥ २ ॥ 

[^१_४४]: इयं श्रुतिर्मस्तिष्कश्रुतिरुच्यते । ”उत्तानत्वं कपालानां मस्तिष्कश्रुतिदर्शनात् । अतः शीर्ष्णो हि मस्तिष्को न बर्हिरिति निश्चयः” इति यज्ञपार्श्वे कात्यायनकृतान्मस्तिष्कश्रुतिनाम्ना व्यवहारात् ।
</details>

<details><summary>Eggeling</summary>

2. The head of this sacrifice is (represented by) the rice-cake [^egg_142]: for those potsherds (kapāla), no doubt, are to this (rice-cake) what the skull bones (kapāla) are to the head, and the ground rice is

[^egg_142]: 32:3 This idea was no doubt suggested by the derivation of the word puroḍāś (rice-cake), from puras, 'before, in front, at the head,' and dāś, 'to offer' (see I; 6, 2, 5 ); the double meaning of kapāla (shell or cup and skull) being made use of to complete the simile.

nothing else than the brain. Now this (combination of skull and brain) certainly forms one limb: 'Let us put that (which is) one together! Let us make it one!' thus they think; and therefore the two acts are done simultaneously.
</details>


## ०३


<details open><summary>विश्वास-प्रस्तुतिः</summary>

स यः᳘ कपा᳘लान्युपद᳘धाति॥  
स᳘ ऽउपवेषमा᳘दत्ते धृष्टिरसी᳘ति स य᳘देनेनाग्निं᳘ धृ᳘ष्ण्विवोपच᳘रति ते᳘न धृ᳘ष्टिर᳘थ य᳘देनेन यज्ञ᳘ ऽउपाल᳘भत ऽउ᳘पेव वा᳘ ऽएनेनैत᳘द्वेवेष्टि त᳘स्मादुपवेषो ना᳘म॥
</details>

<details><summary>मूलम् - श्रीधरादि</summary>

स यः᳘ कपा᳘लान्युपद᳘धाति॥  
स᳘ ऽउपवेषमा᳘दत्ते धृष्टिरसी᳘ति स य᳘देनेनाग्निं᳘ धृ᳘ष्ण्विवोपच᳘रति ते᳘न धृ᳘ष्टिर᳘थ य᳘देनेन यज्ञ᳘ ऽउपाल᳘भत ऽउ᳘पेव वा᳘ ऽएनेनैत᳘द्वेवेष्टि त᳘स्मादुपवेषो ना᳘म॥
</details>

<details><summary>मूलम् - Weber</summary>

स यः᳘ कपा᳘लान्युपद᳘धाति॥  
स᳘ उपवेषमा᳘दत्ते धृष्टिरसी᳘ति स य᳘देनेनाग्निं᳘ धृ᳘ष्णि᳘वोपच᳘रति ते᳘न धृ᳘ष्टिर᳘थ य᳘देनेन यज्ञ᳘ उपाल᳘भतऽउ᳘पेव वा᳘ एनेनैत᳘द्वेष्टि त᳘स्मादुपवेषो ना᳘म॥
</details>

<details><summary>मूलम् - विस्वरम्</summary>

स यः कपालान्युपदधाति, स उपवेषमादत्ते- **”धृष्टिरसि”** -(१ अ० १७ मं०) इति । स यदेनेनाग्निं धृष्ण्विवोपचरति, तेन धृष्टिः । अथ यदेनेन यज्ञ उपालभते, उपेव वा एनेनैतद्वेवेष्टि । तस्मादुपवेषो नाम ॥ ३ ॥
</details>

<details><summary>सायणः</summary>

तत्र कपालान्युपदधतः कृत्यमाह- **स उपवेषमादत्ते [^१_४४] धृष्टिरसी**ति [^२_४४] । अङ्गारविभजनार्थं काष्ठमुपवेषः [^३_४४] । धृष्टिशब्दं निर्वक्ति- **स यदनेने**ति । ‘धृष्ण्विव‘ -इति क्रियाविशेषणम् । ”ञिधृषा प्रागल्भ्ये” (स्वा० प. २३) इत्यस्माद् धृष्णोत्यनेनेति धृष्टिरिति करणे क्तिन्नित्यर्थः । अत एवैतदुपवेषस्य संज्ञान्तरम् । तथा चान्यत्र श्रूयते- ”धृष्टिरुपवेष [^४_४५]-” इति । अथेत्याद्युपवेषस्य निर्वचनम् । अथ यज्ञे ‘एतेन‘ काष्ठेन ‘यत्‘ अङ्गारादिकम् ‘उपालभते‘ प्राप्नोति । 'तत्’ एतत् ‘एतेन’ उपवेषेण ‘वेवेष्टीव‘। ”विष्लृ व्याप्तौ” (जु. उ. १३) इत्यस्मात् करणसाधनो घञन्त उपवेषशब्दः ॥ ३ ॥  

[^१_४४]: ’उपवेश’ -इति तालव्यपाठो ऽपि बहुत्र । एवमुत्तरत्राप्यवसेयम् ।

[^२_४४]: ”धृष्टिरसीत्युपवेषमादाय” (श्रौ० सू० २. १०९) ।

[^३_४४]: ‘पलाशशाखाया मूलदेशे छिन्नः काष्ठभाग उपवेष‘ -इति महीधरः । अयं च यत्र सान्नाय्यं तत्रैव । पौरोडाशिके तु हस्ताकृतिसदृशः काष्ठविशेषः । तथा ऽत्र कर्कः ”उपवेषो ऽङ्गारापोहनसमर्थकाष्ठम् । का. श्रौ. सू. २ । १०९ ।

[^४_४५]: धृष्टेरुपवेषवाचकत्वम् (श्रौ० सू० २६ । २ । १५ । ३ । ९ । ७ । २८) द्रष्टव्यम् ।
</details>

<details><summary>Eggeling</summary>

3. He who puts the potsherds on (the fire), takes the shovelling-stick (upavesha), with the text (Vāj. S. I, 17 a): 'Bold (dhr̥shṭi) art thou!' For since with it he, as it were, attacks the fire boldly, therefore it is called dhr̥shṭi [^egg_143]. And since with it he touches (the coals) at the sacrifice, since with it he attends to (upa-vish) this (Gārhapatya fire), therefore it is called upavesha.

[^egg_143]: 33:1 The upavesha, or dhr̥shṭi, is made of fresh varaṇa or palāśa wood, a cubit (aratni) or span (vitasti) long; one of its ends having the shape of a hand (hastākr̥ti), to serve as a coal shovel; cf. Mahīdh. and Schol. on Kāty. I, 3, 36; II, 4, 26. Dhr̥shṭi is apparently derived from the root dhr̥sh, 'to be bold.'
</details>


## ०४


<details open><summary>विश्वास-प्रस्तुतिः</summary>

ते᳘न प्राचो᳘ ऽङ्गारानु᳘दूहति॥  
(त्य᳘) अ᳘पाग्ने अग्नि᳘मामा᳘दं जहि नि᳘ष्क्रव्या᳘दᳮ सेधे᳘त्ययं वा᳘ ऽआमाद्ये᳘नेदं᳘ मनु᳘ष्याः प᳘क्त्वाश्नन्त्य᳘थ ये᳘न पु᳘रुषं द᳘हन्ति स᳘ क्रव्या᳘देता᳘वे᳘वैत᳘दुभावतो᳘ ऽपहन्ति॥
</details>

<details><summary>मूलम् - श्रीधरादि</summary>

ते᳘न प्राचो᳘ ऽङ्गारानु᳘दूहति॥  
(त्य᳘) अ᳘पाग्ने अग्नि᳘मामा᳘दं जहि नि᳘ष्क्रव्या᳘दᳮ सेधे᳘त्ययं वा᳘ ऽआमाद्ये᳘नेदं᳘ मनु᳘ष्याः प᳘क्त्वाश्नन्त्य᳘थ ये᳘न पु᳘रुषं द᳘हन्ति स᳘ क्रव्या᳘देता᳘वे᳘वैत᳘दुभावतो᳘ ऽपहन्ति॥
</details>

<details><summary>मूलम् - Weber</summary>

ते᳘न प्राचो᳘ ऽङ्गारानु᳘दूहति॥  
अ᳘पाग्ने अग्नि᳘मामा᳘दं जहि नि᳘ष्क्रव्या᳘दᳫं सेधे᳘त्ययं वा᳘ आमाद्ये᳘नेद᳘म् मनुॗष्याः पॗक्त्वाश्नन्त्य᳘थ ये᳘न पु᳘रुषं द᳘हन्ति स᳘ क्रव्या᳘देता᳘वेॗवैत᳘दुभा᳘वतो᳘ ऽपहन्ति॥
</details>

<details><summary>मूलम् - विस्वरम्</summary>

तेन प्राचो ऽङ्गारानुदूहति- **”अपाग्ने अग्निमामादं जहि निष्क्रव्यादँसेध”** (१ अ० १७ मं०) इति । अयं वा आमाद्- येनेदं मनुष्याः पक्त्वा अश्नन्ति । अथ येन पुरुषं दहन्ति, स क्रव्यात् । एतावेवैतदुभावतो ऽपहन्ति ॥ ४ ॥ 
</details>

<details><summary>सायणः</summary>

अग्निगताशुद्ध्यंशस्य निरसनं विधत्ते [^१_४५]- **तेने**ति । 'प्राचः‘ -इति विधेयविशेषणम् । प्राग्दिग्गतानित्यर्थः । मन्त्रगतयोरामात्क्रव्याच्छन्दयोर्विवक्षितमर्थमाह- **अयं वा** इति । आममपक्वमत्तीत्ति ‘आमात्', मनुष्याणामोदनपाकादिहेतुरग्निः । क्रव्यं पललमत्तीति ‘क्रव्यात्‘ (इति) शवदहनो ऽग्निः [^२_४५] ॥ ४ ॥

[^१_४५]: ”अपाग्न इत्यङ्गारान् प्राचःकरोति” श्रौ० सू० २. १०९ ।

[^२_४५]: ‘शवदाहको ऽग्निः‘ इति पा० ।
</details>

<details><summary>Eggeling</summary>

4. With it he shifts the coals to the fore-part [^egg_144] (of the khara or hearth-mound), with the text (Vāj. S. I, 17 b): 'O fire! cast off the fire that eateth raw flesh! drive away the corpse-eating one!' For the raw flesh-eating (fire) is the one with which men cook what they eat; and the corpse-eating one is that on which they burn (the dead) man: these two he thereby expels from it (the Gārhapatya).

[^egg_144]: 33:2 The burning coals have been hitherto lying on the western side of the Gārhapatya hearth, and as this side, which has been well heated by this time, will be used for the potsherds to be put on, he shifts the coals to the eastern or fore-part of the hearth.
</details>


## ०५


<details open><summary>विश्वास-प्रस्तुतिः</summary>

(न्त्य) अथा᳘ङ्गारमा᳘स्कौति॥  
(त्या᳘) आ᳘ देवय᳘जं वहे᳘ति यो᳘ देवयाट् त᳘स्मिन्हवी᳘ᳮ षि श्रप᳘याम त᳘स्मिन्यज्ञं᳘ तनवामहा ऽइ᳘ति त᳘स्माद्वा ऽआ᳘स्कौति॥
</details>

<details><summary>मूलम् - श्रीधरादि</summary>

(न्त्य) अथा᳘ङ्गारमा᳘स्कौति॥  
(त्या᳘) आ᳘ देवय᳘जं वहे᳘ति यो᳘ देवयाट् त᳘स्मिन्हवी᳘ᳮ षि श्रप᳘याम त᳘स्मिन्यज्ञं᳘ तनवामहा ऽइ᳘ति त᳘स्माद्वा ऽआ᳘स्कौति॥
</details>

<details><summary>मूलम् - Weber</summary>

अथा᳘ङ्गारमा᳘स्कौति॥  
आ᳘ देवय᳘जं वहे᳘ति यो᳘ देवयाट् तस्मिन् हवीं᳘षि श्रपयाम त᳘स्मिन्यज्ञं᳘ तनवामहा इ᳘ति त᳘स्माद्वाआ᳘स्कौति॥
</details>

<details><summary>मूलम् - विस्वरम्</summary>

अथाङ्गारमास्कौति- **"आ देवयजं वह”**- (१ अ० १७ मं०) इति । यो देवयाट्, **तस्मिन्** हवींषि श्रपयाम; तस्मिन् यज्ञं तनवामहा- इति । तस्माद्वा आस्कौति ॥ ५ ॥
</details>

<details><summary>सायणः</summary>

एवमयज्ञियमग्निं मन्त्रेण निर्हत्य [^१_४५] शुद्धादग्नेः पुरोडाशश्रपणार्थमङ्गाराहरणं विधत्ते [^२_४५]- **अथे**ति । ‘आस्कौति‘ विभजतीत्यर्थः । ”स्कुञ् आप्रवणे” (क्र्या. उ. ६) इति धातुः । इत्थं कुर्वतामभिप्रायमाह- **य** इति । देवान् यजतीति 'देवयाट्‘ ‘यः‘ अग्निः तस्मिन् हविःश्रपणादिकं करवामहै- इत्यनेनाभिप्रायेणेत्यर्थः ॥ ५ ॥ 

[^१_४५]: ‘निर्हृत्य‘ इति पा. ।

[^२_४५]: ”आदेवयजमित्यङ्गारानाहृत्य” श्रौ० सू० २. ११० ।
</details>

<details><summary>Eggeling</summary>

5. He now pulls toward himself [^egg_145] one coal, with the text (Vāj. S. I, 17 c): 'Bring hither that (fire) which maketh offerings to the gods!' He thinks: 'On that (fire), which makes offerings to the gods, we

[^egg_145]: 33:3 Viz. to the centre of the cooking-place.

will cook the oblations! on that one we will perform the sacrifice!' and for this reason he pulls (one of the coals) toward himself.
</details>


## ०६


<details open><summary>विश्वास-प्रस्तुतिः</summary>

तं᳘ मध्यमे᳘न कपा᳘लेनाभ्युपदधाति॥  
देवा᳘ ह वै᳘ यज्ञं᳘ तन्वाना᳘स्ते ऽअसुररक्षसे᳘भ्य ऽआसङ्गा᳘द्बिभया᳘ञ्चक्रुर्ने᳘न्नो ऽध᳘स्तान्नाष्ट्रा र᳘क्षाᳫंस्युपोत्ति᳘ष्ठानि᳘त्यग्निर्हि र᳘क्षसामपहन्ता त᳘स्मादेवमु᳘पदधाति तद्य᳘देष᳘ ऽएव भ᳘वति᳘ नान्य᳘ ऽएष हि य᳘जुष्कृतो मे᳘ध्यस्त᳘स्मान्मध्यमे᳘न कपा᳘लेनाभ्यु᳘पदधाति॥
</details>

<details><summary>मूलम् - श्रीधरादि</summary>

तं᳘ मध्यमे᳘न कपा᳘लेनाभ्युपदधाति॥  
देवा᳘ ह वै᳘ यज्ञं᳘ तन्वाना᳘स्ते ऽअसुररक्षसे᳘भ्य ऽआसङ्गा᳘द्बिभया᳘ञ्चक्रुर्ने᳘न्नो ऽध᳘स्तान्नाष्ट्रा र᳘क्षाᳫंस्युपोत्ति᳘ष्ठानि᳘त्यग्निर्हि र᳘क्षसामपहन्ता त᳘स्मादेवमु᳘पदधाति तद्य᳘देष᳘ ऽएव भ᳘वति᳘ नान्य᳘ ऽएष हि य᳘जुष्कृतो मे᳘ध्यस्त᳘स्मान्मध्यमे᳘न कपा᳘लेनाभ्यु᳘पदधाति॥
</details>

<details><summary>मूलम् - Weber</summary>

त᳘म् मध्यमे᳘न कपा᳘लेनाभ्यु᳘पदधाति॥  
देवा᳘ ह वै᳘ यज्ञं᳘तन्वानाॗस्ते ऽसुररक्षसे᳘भ्य आसङ्गा᳘द्बिभयां᳘चक्रुर्नेन्नो ऽध᳘स्तान्नाष्ट्रा र᳘क्षांस्युपोत्ति᳘ष्ठानि᳘त्य᳘ग्निर्हि र᳘क्षसामपहन्ता त᳘स्मादेवमु᳘पदधाति तद्य᳘देष᳘ एव भ᳘वतिॗ नान्य᳘ एष हि य᳘जुष्कृतो मे᳘ध्यस्त᳘स्मान्मध्यमे᳘न कपा᳘लेनाभ्यु᳘पदधाति॥
</details>

<details><summary>मूलम् - विस्वरम्</summary>

तं मध्यमेन कपलेनाभ्युपदधाति । देवा ह वै यज्ञं तन्वानास्ते असुररक्षसेभ्य आसङ्गाद् विभयाञ्चक्रुः, नेन्नो ऽधस्तान्नाष्ट्रा रक्षांस्युपोत्तिष्ठानिति । अग्निर्हि रक्षसामपहन्ता । तस्मादेवमुपदधाति । तद्यदेष एव भवति, नान्यः । एष हि यजुष्कृतो मेध्यः । तस्मान्मध्यमेन कपालेनाभ्युपदधाति ॥६॥
</details>

<details><summary>सायणः</summary>

तस्मिन्नङ्गारे मध्यमकपालस्योपधानं विधत्ते [^१_४५]- **तमि**ति । अङ्गारस्योपरि विहितं कपालोपधानं प्रशंसति- देवा ह वा इति । नेन्न इति । ‘नः‘ अस्माकं हविषो भागेनैव राक्षसादय उपोत्तिष्ठेयुरित्यनेनाभिप्रायेणाङ्गारस्योपरि कपालोपधानं कृतवन्त इत्यर्थः । एवं सत्युक्तभयनिवृत्तिमाह- अग्निर्हीति । ”आ देवयजम्” इति मन्त्रेण स्थापितस्यैवाङ्गारस्योपरि कपालोपधानं प्रशंसति- तद्यदिति । यजुषा मन्त्रेण संस्कृतत्वादेष एव हि कपालोपधाने मुख्यो नान्य इत्यर्थः ॥ ६ ॥ 

[^१_४५]: ”कपालेनावच्छादयति ध्रुवमसीति” (श्रौ० सू० २ -११०-१११-११२) ।
</details>

<details><summary>Eggeling</summary>

6. On it he places the central potsherd [^egg_146]. For

[^egg_146]: 34:1 In Yājñika Deva's commentary on Katy. II, 4, 37, full explanations are given regarding the manner of arranging the potsherds (kapālas) on which the sacrificial cakes are spread, and which vary in number and shape. The Adhvaryu is first to describe a circle, the diameter of which is six aṅgulas (an aṅgula or thumb's breadth=about ¾ inch). This circle he then divides into three parts by drawing across, from west to east, two parallel lines at a distance of two aṅgulas from one another, so as to make the two outer (or southern and northern) segments of equal size. The middle division he then covers with three equal square potsherds (measuring two aṅgulas on each side), by laying down first the central one, then the one behind or west of it, and lastly the front or eastern one. He then lays down another (the fourth) south of the first or central one; after which he divides the still remaining potsherds equally between the southern and the northern segments, or, in case of that number being uneven, assigns the odd potsherd to the southern division. Thus, in the present case, where in the first place a cake on eight potsherds is to be offered to Agni; after laying down the three intermediate ones and the fourth, or central one of the southern division, he divides the remaining four equally between the southern and northern segments, beginning, in laying them down, in the south-east corner, and moving around from right to left, so as to end in the north-east. Similarly in the case of the cake on eleven potsherds for Agnīshomau, after laying down the first four potsherds, he assigns four of the remaining seven to the southern, and three to the northern division. Thus with cakes requiring an uneven number of potsherds, the number of those of the southern division exceeds that of the northern one by two; and in the case of an even number, by one only. This is the rule applying to cakes requiring at least six potsherds. When one potsherd only is required, it is to be of the size of a hand; when two, they are to form a circle divided into two equal parts by a line drawn from south to north; when three, the circle is divided into three sections from south to north; when four or five, it is divided into two halves from west to east; and in the one case three potsherds are placed in the southern and one (of half-moon shape) in the northern half; in the other case three in the northern and two in the southern division. The potsherds,  though mostly irregular in shape, must always exactly fit one another, so as not to leave any space between. This is effected by rubbing the edges. The cake itself is to be of the shape of a tortoise; the convex shield, or carapace, of the latter consisting of plates arranged in a somewhat similar way as the potsherds of most cakes, viz. in a central (dorsal) and two lateral sets.

the gods, when they were performing sacrifice, were in fear of a disturbance from the Asuras and Rakshas. They were afraid lest those evil spirits, the Rakshas, might rise from below them. Now Agni (fire) is the repeller of the Rakshas, and for this reason he thus places (the potsherd) on it. The reason why it is just this (coal) and no other (on which the potsherd is put) is, that this one, having been consecrated by the (above) sacrificial formula, is sacrificially pure: that is why he places the central potsherd on it.
</details>


## ०७


<details open><summary>विश्वास-प्रस्तुतिः</summary>

स ऽउ᳘पदधाति॥  
ध्रुव᳘मसि पृथिवीं᳘ दृᳮ हे᳘ति पृथिव्या᳘ ऽएव᳘ रूपे᳘णैत᳘देव᳘ दृᳮ हत्येते᳘नैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य व्वधाये᳘ति बह्वी वै᳘ यजुःष्वाशीस्तद्ब्रह्म चं क्षत्रं चा᳘शास्त ऽउभे᳘ व्वी᳘र्य्ये सजातवनी᳘ति भूमा वै᳘ सजातास्त᳘द्भूमा᳘नमा᳘शास्त ऽउप᳘दधामि भ्रा᳘तृव्यस्य व्वधाये᳘ति य᳘दि᳘ नाभिच᳘रेद्य᳘द्यु ऽअभिच᳘रेदमु᳘ष्य व्वधाये᳘ति ब्रूयादभिनि᳘हितमेव᳘ सव्य᳘स्य पाणे᳘रङ्गु᳘ल्या भ᳘वति॥
</details>

<details><summary>मूलम् - श्रीधरादि</summary>

स ऽउ᳘पदधाति॥  
ध्रुव᳘मसि पृथिवीं᳘ दृᳮ हे᳘ति पृथिव्या᳘ ऽएव᳘ रूपे᳘णैत᳘देव᳘ दृᳮ हत्येते᳘नैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य व्वधाये᳘ति बह्वी वै᳘ यजुःष्वाशीस्तद्ब्रह्म चं क्षत्रं चा᳘शास्त ऽउभे᳘ व्वी᳘र्य्ये सजातवनी᳘ति भूमा वै᳘ सजातास्त᳘द्भूमा᳘नमा᳘शास्त ऽउप᳘दधामि भ्रा᳘तृव्यस्य व्वधाये᳘ति य᳘दि᳘ नाभिच᳘रेद्य᳘द्यु ऽअभिच᳘रेदमु᳘ष्य व्वधाये᳘ति ब्रूयादभिनि᳘हितमेव᳘ सव्य᳘स्य पाणे᳘रङ्गु᳘ल्या भ᳘वति॥
</details>

<details><summary>मूलम् - Weber</summary>

स उ᳘पदधाति॥  
ध्रुव᳘मसि पृथिवीं᳘ दृंहे᳘ति पृथिव्या᳘ एव᳘ रूपे᳘णैत᳘देव᳘ दृंहत्येते᳘नैव द्विष᳘न्तम् भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य वधाये᳘ति बह्वी वै य᳘जुःस्वाशीस्तद्ब्र᳘ह्म च क्षत्रं चा᳘शास्त उभे᳘ वीर्य᳘ सजातवनी᳘ति भूमा वै᳘ सजातास्त᳘द्भूमा᳘नमा᳘शास्त उप᳘दधामि भ्रा᳘तृव्यस्य बधाये᳘ति य᳘दिॗ नाभिच᳘रेद्य᳘द्य अभिच᳘रेदमु᳘ष्य बधाये᳘ति ब्रूयादभिनि᳘हितमेव᳘ सव्य᳘स्य पाणे᳘रङ्गु᳘ल्या भ᳘वति॥
</details>

<details><summary>मूलम् - विस्वरम्</summary>

स उपदधाति- **”ध्रुवमसि पृथिवीं दृँह”**- (१ अ० १७ मं०) इति । पृथिव्या एव रूपैणैतदेव दृंहति । एतेनैव द्विषन्तं भ्रातृव्यमवबाधते- **"ब्रह्मवनि त्वा क्षत्रवनि सजातवन्युपदधामि भ्रातृव्यस्य वधाय”**- (१ अ० १७ मं०) इति । बह्वी वै यजुःष्वाशीः, तद् ब्रह्म च क्षत्रं चाशास्ते । उभे वीर्ये । सजातवनीति । भूमा वै सजाताः, तद् भूमानमाशास्ते । उपदधामि भ्रातृव्यस्य वधायेति- यदि नाभिचरेत् । यद्यु अभिचरेत्- अमुष्य वधायेति ब्रूयात् । अभिनिहितमेव सव्यस्य पाणेरङ्गुल्या भवति ॥ ७ ॥ 
</details>

<details><summary>सायणः</summary>

विहितमुपधानमनूद्य मन्त्रं विधत्ते- **स उपदधाती**ति । **पृथिवीं दृँहे**ति । पृथिवीसंबन्धश्रवणात् तत्संबन्धिरूपेणैतदेव कपालं दृढं करोति । दृढेन चैतेन कपालेन विद्वेषणं कुर्वन्तं शत्रुमवबाधते । एतन्मन्त्रशेषमनूद्य व्याचष्टे- **ब्रह्मवनी**ति । **बह्नी वा** इत्यादि । यजुष्षु यजुर्मन्त्रेषु बहुविधा खलु ‘आशीः‘ फलप्रार्थना, अतो बहुविधं ब्रह्मक्षत्रादिसम्भजनमनेन प्रतिपाद्यत इत्यर्थः । मन्त्रगतयोर्ब्रह्मक्षत्रशब्दयोर्लक्षणया तद्वीर्यपरत्वं विवक्षितमिति व्याचष्टे- **उभे वीर्ये** इति । **भूमा वा** इति । समानं जायन्त इति ‘सजाताः‘ ज्ञातयः । तेषु च बहुभावस्य दर्शनात् धर्मिवाचिना सजातशब्देन तद्धर्मो विवक्षित इत्यर्थः । अभिचरतो विशेषं वक्तुमुक्तं नित्यपक्षमनुवदति- **उपदधामि भ्रातृव्यस्ये**ति । तमेव विशेषं दर्शयति- यद्यु अभिचरेदिति । अभिचरणपक्षे ’भ्रातृव्यस्य वधाय-’ इति स्थाने ‘अमुष्य [^१_४६]‘ वधाय- इतिशत्रोर्नाम षष्ठ्यन्तं निर्द्दिश्य ब्रूयादित्यर्थः । उपहितस्य कपालस्योपर्यङ्गुल्या अभिनिधानं विधत्ते- **अभिनिहितमेवे**ति ॥ ७ ॥ 

[^१_४६]: ”अमुष्येति द्विषच्छब्दे ऽभिचरन्” “अन्यत्रापि” श्रौ० सू० २. १११, ११२. ।
</details>

<details><summary>Eggeling</summary>

7. He puts it on, with the text (Vāj. S. I, 17 d): 'Thou art firm; make thou the earth firm!' For under the form of the earth he renders this same (sacrifice) firm; by it he chases away the spiteful enemy. He adds: 'Thee, devoted to the Brahman, devoted to the kshatra, devoted to the (sacrificer's) kinsmen, I put on for the destruction of the enemy!' Manifold, indeed, are the prayers for blessing in the sacrificial texts (yajus): by this one he prays for the priestly and military orders, those two towers of strength (vi rye, energies) [^egg_147]. 'Thee, devoted to the (sacrificer's) kinsmen,' he says, because kinsmen mean wealth, and wealth he thereby prays for. When he says, 'I put thee on for the destruction of the enemy,' whether or not he wishes to exorcise, let him say, 'for the destruction of so

[^egg_147]: 35:1 For special prayers for the two highest castes, in the Vājas. Saṁh., cf. Weber, Ind. Stud. X, 27.

and so!' The moment it (the potsherd) has been put down (and while it is still being touched) with the (fore-)finger of his left hand,--
</details>


## ०८


<details open><summary>विश्वास-प्रस्तुतिः</summary>

(त्य) अथा᳘ङ्गारमा᳘स्कौति॥  
ने᳘दिह᳘ पुरा᳘ नाष्ट्रा र᳘क्षाᳫंस्याविशानि᳘ति ब्राह्मणो हि र᳘क्षसामपहन्ता त᳘स्मादभिनि᳘हितमेव᳘ सव्य᳘स्य पाणे᳘रङ्गु᳘ल्या भ᳘वति॥
</details>

<details><summary>मूलम् - श्रीधरादि</summary>

(त्य) अथा᳘ङ्गारमा᳘स्कौति॥  
ने᳘दिह᳘ पुरा᳘ नाष्ट्रा र᳘क्षाᳫंस्याविशानि᳘ति ब्राह्मणो हि र᳘क्षसामपहन्ता त᳘स्मादभिनि᳘हितमेव᳘ सव्य᳘स्य पाणे᳘रङ्गु᳘ल्या भ᳘वति॥
</details>

<details><summary>मूलम् - Weber</summary>

अथा᳘ङ्गारमा᳘स्कौति॥  
ने᳘दिह᳘ पुरा᳘ नाष्ट्रा र᳘क्षांस्याविशानि᳘ति [^wbr_1] ब्राह्मणो हि र᳘क्ससामपहन्ता त᳘स्मादभिनि᳘हितमेव सव्य᳘स्य पाणे᳘रङ्गु᳘ल्या भ᳘वति॥  

[^wbr_1]: र᳘क्षामप॰ M.
</details>

<details><summary>मूलम् - विस्वरम्</summary>

अथाङ्गारमास्कौति । नेदिह पुरा नाष्ट्रा रक्षांस्याविशानिति । ब्राह्मणो हि रक्षसामपहन्ता । तस्मादभिनिहितमेव सव्यस्य पाणेरङ्गुल्या भवति ॥ ८ ॥
</details>

<details><summary>सायणः</summary>

दक्षिणहस्तेनान्यस्याङ्गारस्याहरणं विधत्ते- **अथे**ति । **नेदिहे**त्यादि । यदि सव्यपाण्यङ्गुल्या [^१_४७] अभिनिधानं न कुर्यात्, तदा ‘इह‘ अस्मिन् कपाले उपर्यङ्गारनिधानात् पुरस्तादेव [राक्षसाः [^२_४७] प्रविशेयुः; नैव तथा स्यादित्यङ्गुल्या] अभिनिहितमेव भवेदित्यर्थः । तथा सत्युक्तदोषनिवृत्तिमाह- **ब्राह्मणो ही**ति । अग्निर्यथा दाहेन रक्षांसि हिनस्ति, एवं ब्राह्मणो ऽपि मन्त्रसामर्थ्येन तेषां हिंसकः । अतो ऽङ्गाराध्यूहनपर्यन्तमङ्गुल्याभिनिहितमेव भवेदित्यर्थः ॥ ८ ॥ 

[^१_४७]: “सव्याङ्गुल्या शून्ये ऽङ्गारं निदधात्यग्ने ब्रह्मेति” श्रौ० सू० २, ११३ । 

[^२_४७]: कोष्टान्तर्गतस्यांशस्य स्थाने 'राक्षसाः प्रविशेयुः, अतः कपालस्योपर्यङ्गाराध्यूहनपर्यन्तमङ्गुल्या‘ इति पाठान्तरं क्वचित् ।
</details>

<details><summary>Eggeling</summary>

8. He seizes a (second) coal, lest the evil spirits, the Rakshas, should in the meantime rush in here. For the Brāhman is the repeller of the Rakshas [^egg_148]: hence, the moment it (the potsherd) has been put down (and while it is still being touched) with the finger of his left hand,--

[^egg_148]: 36:1 Cf. I, 1, 4, 6.
</details>


## ०९


<details open><summary>विश्वास-प्रस्तुतिः</summary>

(त्य) अथा᳘ङ्गारम᳘ध्यूहति॥  
(त्य᳘) अ᳘ग्ने ब्र᳘ह्म गृभ्णीष्वे᳘ति ने᳘दिह᳘ पुरा᳘ नाष्ट्रा र᳘क्षाᳫंस्याविशानि᳘त्यग्निर्हि र᳘क्षसामपहन्ता त᳘स्मादेवम᳘ध्यूहति॥
</details>

<details><summary>मूलम् - श्रीधरादि</summary>

(त्य) अथा᳘ङ्गारम᳘ध्यूहति॥  
(त्य᳘) अ᳘ग्ने ब्र᳘ह्म गृभ्णीष्वे᳘ति ने᳘दिह᳘ पुरा᳘ नाष्ट्रा र᳘क्षाᳫंस्याविशानि᳘त्यग्निर्हि र᳘क्षसामपहन्ता त᳘स्मादेवम᳘ध्यूहति॥
</details>

<details><summary>मूलम् - Weber</summary>

अथा᳘ङ्गारम᳘ध्यूहति॥  
अ᳘ग्ने ब्र᳘ह्म गृभ्णीष्वे᳘ति ने᳘दिह᳘ पुरा᳘ नाष्ट्रा र᳘क्षांस्याविशानि᳘त्यग्निर्हि र᳘क्षसामपहन्ता त᳘स्मादेनम᳘ध्यूह᳘ति॥
</details>

<details><summary>मूलम् - विस्वरम्</summary>

अथाङ्गारमध्यूहति- **”अग्ने ब्रह्म गृभ्णीव”** -(१ अ० १८ मं०) इति । नेदिह पुरा नाष्ट्रा रक्षांस्याविशानिति । अग्निर्हि रक्षसामपहन्ता । तस्मादेवमध्यूहति ॥ ९ ॥
</details>

<details><summary>सायणः</summary>

समन्त्रकं कपालस्योपर्यङ्गाराध्यूहनं विधत्ते [^१_४७]- **अथे**ति । **नेदिह पुरे**ति । 'पुरा’ पुरोडाशाधिश्रयणात् प्रागित्यर्थः । अन्यत् पूर्ववत् ॥ ९ ॥ 

[^१_४७]: श्रौ० सू० २. ११३ ।
</details>

<details><summary>Eggeling</summary>

9. He pushes the coal on it, with the text (Vāj. S. I, 18 a): 'Accept, O Agni, this holy work (brahman) [^egg_149]!' He says this, lest the evil spirits, the Rakshas, should rush in here before; for Agni is the repeller of the Rakshas: this is the reason why he pushes it on (the potsherd).

[^egg_149]: 36:2 Mahīdhara admits the alternative interpretation, 'Receive (me) the priest!'
</details>


## १०


<details open><summary>विश्वास-प्रस्तुतिः</summary>

(त्य᳘) अ᳘थ य᳘त्पश्चात्तदु᳘पदधाति॥  
धरु᳘णमस्यन्त᳘रिक्षं दृᳮ हे᳘त्यन्त᳘रिक्षस्यैव᳘ रूपे᳘णैत᳘देव᳘ दृᳮ हत्ये᳘तेनैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य व्वधायेति॥
</details>

<details><summary>मूलम् - श्रीधरादि</summary>

(त्य᳘) अ᳘थ य᳘त्पश्चात्तदु᳘पदधाति॥  
धरु᳘णमस्यन्त᳘रिक्षं दृᳮ हे᳘त्यन्त᳘रिक्षस्यैव᳘ रूपे᳘णैत᳘देव᳘ दृᳮ हत्ये᳘तेनैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य व्वधायेति॥
</details>

<details><summary>मूलम् - Weber</summary>

अ᳘थ य᳘त्पश्चात्तदु᳘पदधाति॥  
धरु᳘णमस्यन्त᳘रिक्षं दृंहे᳘त्यन्त᳘रिक्षस्यैव᳘ रूपे᳘णैत᳘देव᳘ दृंहत्येते᳘नैव᳘ द्विष᳘न्तम् भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्रा᳘तृव्यस्य बधायेति॥
</details>

<details><summary>मूलम् - विस्वरम्</summary>

अथ यत्पश्चात्तदुपदधाति- **”धरुणमस्यन्तरिक्षं दृँह”** -(१ अ० १८ मं०) इति । अन्तरिक्षस्यैव रूपेणैतदेव दृंहति । एतेनैव द्विषन्तं भ्रातृव्यमवबाधते- **”ब्रह्मवनि त्वा क्षत्रवनि सजातवन्युपदधामि भ्रातृव्यस्य वधाय”** -(१ अ० १८ मं०) इति ॥ १० ॥ 
</details>

<details><summary>सायणः</summary>

पाश्चात्त्यकपालस्योपधानं विधत्ते [^१_४७]- **अथे**ति । मध्यमकपालस्योपधानानन्तर्यमथशब्दार्थः । अन्यत् सर्वं पूर्ववद् व्याख्येयम् ॥ १० ॥ 

[^१_४७]: ”धरुणमिति पश्चात्” श्रौ० सू० २. ११४ ।
</details>

<details><summary>Eggeling</summary>

10. He then puts on that (potsherd) which is (to stand) behind (or west of the first or central one), with the text (Vāj. S. I, 18 b): 'A support art thou! make firm the aërial region!' Under the form of the atmosphere he makes this (sacrifice) firm; by this he chases away the spiteful enemy. He adds: 'Thee, devoted to the brahman, devoted to the kshatra, devoted to the (sacrificer's) kinsmen, I put on for the destruction of the enemy!'
</details>


## ११


<details open><summary>विश्वास-प्रस्तुतिः</summary>

(त्य᳘) अ᳘थ य᳘त्पुर᳘स्तात्तदु᳘पदधाति॥  
धर्त्र᳘मसि दि᳘वं दृᳮ हे᳘ति दिव᳘ ऽएव᳘ रूपे᳘णैत᳘देव᳘ दृᳮ हत्येते᳘नैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्र᳘तृव्यस्य व्वधायेति॥
</details>

<details><summary>मूलम् - श्रीधरादि</summary>

(त्य᳘) अ᳘थ य᳘त्पुर᳘स्तात्तदु᳘पदधाति॥  
धर्त्र᳘मसि दि᳘वं दृᳮ हे᳘ति दिव᳘ ऽएव᳘ रूपे᳘णैत᳘देव᳘ दृᳮ हत्येते᳘नैव᳘ द्विष᳘न्तं भ्रा᳘तृव्यम᳘वबाधते ब्रह्मव᳘नि त्वा क्षत्रव᳘नि सजातवन्यु᳘पदधामि भ्र᳘तृव्यस्य व्वधायेति॥
</details>

<details><summary>मूलम् - Weber</summary>

अ᳘थ य᳘त्पुर᳘स्तात्तदु᳘पदधाति॥  
धर्त्र᳘मसि दि᳘वं दृंहे᳘ति दिव᳘ एव᳘ रूपे᳘णैत᳘देव᳘ दृंहत्येते᳘नैव᳘ … बधायेति॥
</details>

<details><summary>मूलम् - विस्वरम्</summary>

अथ यत्पुरस्तात्तदुपदधाति- **”धर्त्रमसि दिवं दृँह”**- (१ अ० १८ मं०) इति । दिव एव रूपेणैतदेव दृंहति । एतेनैव द्विष‍‍न्तं भ्रातृव्यमवबाधते- **”ब्रह्मवनि त्वा क्षत्रवनि सजातवन्युपदधामि भ्रातृव्यस्य वधाय”** -(१ अ० १८ मं०) इति ॥ ११ ॥ 
</details>

<details><summary>सायणः</summary>

मध्यमकपालात् पूर्वदेशे स्थाप्यस्य कपालस्योपधानं विधत्ते [^१_४७]- **अथ यदि**ति । **दिव एव रूपेणे**ति । दिवः संबन्धिना रूपेण ‘एतत्‘ तृतीयं कपालं दृढीकरोतीत्यर्थः ॥ ११ ॥ 

[^१_४७]: ”पुरस्ताद्धर्त्रमिति” श्रौ० सू० २. ११५ । 
</details>

<details><summary>Eggeling</summary>

11. He then puts on that one which is (to stand) before (i.e. east of the first potsherd), with the text (Vāj. S. I, 18 c): 'A stay art thou! do thou make firm the sky!' Under the form of the sky he makes this same (sacrifice) firm; by it he chases away the spiteful enemy. He adds: 'Thee, devoted to the brahman, devoted to the kshatra, devoted to the kinsmen, I put on for the destruction of the enemy!'
</details>


## १२


<details open><summary>विश्वास-प्रस्तुतिः</summary>

(त्य᳘) अ᳘थ य᳘द्दक्षिणतस्तदु᳘पदधाति॥  
व्वि᳘श्वाभ्यस्त्वा᳘शाभ्य ऽउ᳘पदधामी᳘ति स य᳘दिमाँ᳘ल्लोकान᳘ति चतुर्थम᳘स्ति वा न᳘ वा ते᳘नै᳘वैत᳘द्द्विष᳘न्तं भ्रा᳘तृव्यम᳘वबाधते᳘ ऽनद्धा वै तद्य᳘दिमाँ᳘ल्लोकान᳘ति चतुर्थम᳘स्ति वा न वा᳘नद्धो तद्यद्वि᳘श्वा ऽआ᳘शास्त᳘स्मादाह व्वि᳘श्वाभ्यस्त्वा᳘शाभ्य ऽउ᳘पदधामी᳘ति तूष्णीं᳘ वै वे᳘तराणि कपा᳘लान्युपद᳘धाति चि᳘तस्स्थोर्द्धचि᳘त ऽइ᳘ति वा॥
</details>

<details><summary>मूलम् - श्रीधरादि</summary>

(त्य᳘) अ᳘थ य᳘द्दक्षिणतस्तदु᳘पदधाति॥  
व्वि᳘श्वाभ्यस्त्वा᳘शाभ्य ऽउ᳘पदधामी᳘ति स य᳘दिमाँ᳘ल्लोकान᳘ति चतुर्थम᳘स्ति वा न᳘ वा ते᳘नै᳘वैत᳘द्द्विष᳘न्तं भ्रा᳘तृव्यम᳘वबाधते᳘ ऽनद्धा वै तद्य᳘दिमाँ᳘ल्लोकान᳘ति चतुर्थम᳘स्ति वा न वा᳘नद्धो तद्यद्वि᳘श्वा ऽआ᳘शास्त᳘स्मादाह व्वि᳘श्वाभ्यस्त्वा᳘शाभ्य ऽउ᳘पदधामी᳘ति तूष्णीं᳘ वै वे᳘तराणि कपा᳘लान्युपद᳘धाति चि᳘तस्स्थोर्द्धचि᳘त ऽइ᳘ति वा॥
</details>

<details><summary>मूलम् - Weber</summary>

अ᳘थ य᳘द्दक्षिणतस्तदु᳘पपधाति॥  
वि᳘श्वाभ्यस्त्वा᳘शाभ्य उ᳘पदधामी᳘ति स य᳘दिमां᳘ल्लोकान᳘ति चतुर्थम᳘स्ति वा न᳘ वा ते᳘नैॗवैत᳘द्द्विष᳘न्तम् भ्रा᳘तृव्यम᳘वबाधते᳘ ऽनद्धा वै तद्य᳘दिमां᳘ल्लोकान᳘ति चतुर्थम᳘स्ति वा न वा᳘नद्धो तद्यद्वि᳘श्वा आ᳘शास्त᳘स्मादाह वि᳘श्वाभ्यस्त्वा᳘शाभ्य उ᳘पदधामी᳘ति तूष्णीं᳘ वैवे᳘तराणि कपा᳘लान्युपद᳘धाति चि᳘त स्थोर्ध्वचि᳘त इ᳘ति वा॥
</details>

<details><summary>मूलम् - विस्वरम्</summary>

अथ यद्दक्षिणतस्तदुपदधाति- **”विश्वाभ्यस्त्वाशाभ्य उपदधामि”** -(१ अ० १८ मं०) इति । स यदिमाल्ँलोकानति चतुर्थमस्ति वा न वा । तेनैवैतद् द्विषन्तं भ्रातृव्यमवबाधते । अनद्धा वै तद्-यदिमाल्ँलोकानति चतुर्थमस्ति वा न वा । अनद्धो तद्-यद् विश्वा आशाः । तस्मादाह- ’विश्वाभ्यस्त्वाशाभ्य उपदधामि’ -इति । तूष्णीं वैवेतराणि कपालान्युपदधाति । **”चितस्स्थोर्द्ध्वचितः”** -(१ अ० १८ मं०) इति वा ॥ १२ ॥ 
</details>

<details><summary>सायणः</summary>

दक्षिणभागस्थितस्य कपालस्योपधानं विधत्ते [^१_४८]- **अथ यदि**ति । मन्त्रस्य तात्पर्यमाह- स यदित्यादिना । पूर्वं हि त्रिभिरुपहितैः कपालैः पृथिव्यादिलोकत्रयसकाशाच्छत्रोर्बाधः प्रतिपादितः; इदानीं तु ’इमान्‘ त्रील्ँलोकान् ‘अति‘ अतिक्रम्य यत् ‘चतुर्थम्‘ स्थानम्, तदस्ति वा न वेति संदिग्धमेव; लोकत्रयवत् प्रसिद्ध्यभावात् । अतो मन्त्रे लोकवाचिशब्दविशेषं परित्यज्य ”विश्वाभ्यस्त्वाशाभ्य” -इति सवशब्दपर्यायस्य विश्वशब्दस्य प्रयोगात् संदिह्यमानात् सर्वस्मादेव स्थानात् ‘द्विषन्तम्‘ शत्रुं ‘सः‘ यजमानः ‘तेन‘ चतुर्थकपालोपधानेन बाधत इत्यर्थः । ”विश्वाभ्यः” इति मन्त्रस्य लोकत्रयातिरिक्तपरत्वमुपपादयति- **अनद्धा वा** इत्यादि । लोकत्रयातिवर्तिनश्चतुर्थस्य सद्भावो ऽसद्भावश्च ‘अनद्धा वै‘ अस्माकमप्रत्यक्ष एव; यद् ‘विश्वा आशाः‘ सर्वा दिशः, तदप्यनद्धा ‘अनद्धैव’ अप्रत्यक्षमेव, लोकत्रयवत् प्रसिद्ध्यभावात् । अतो ऽप्रत्यक्षदिग्वाचिना ‘विश्वाभ्य आशाभ्य‘ इति पदद्वयेन लोकत्रयव्यतिरिक्तं सकलमेवाप्रत्यक्षं विवक्षितमित्यर्थः । एवं कपालचतुष्टयस्य मन्त्रेणोपधानं प्रतिपाद्यावशिष्टकपालोपधाने पक्षद्वयमाह [^२_४८]- तूष्णीं वैवेति ॥१२॥ 

[^१_४८]: ”विश्वाभ्य इति दक्षिणतः” श्रौ० सू० २. ११६ ।

[^२_४८]: ”समं विभज्य द्वे दक्षिणतः एवमुत्तरतश्चितस्स्थेति” तूष्णीं । वा” श्रौ० सू० २. ११७-११८ । तदग्रे च ”एवमेकादशाग्नीषोमीयस्य” “अधिकं दक्षिणतः” श्रौ० सू० २. ११९, १२० । स्मार्त्तं चैतत्कर्मेति तद्भाष्यम् ।
</details>

<details><summary>Eggeling</summary>

12. He now puts on the one that is (to stand) on the right (i.e. south of the first), with the text (Vāj. S. I, 18 d): 'For all the regions I put thee on!' What fourth (world) there is or is not beyond these (three) worlds, by that indeed he thereby chases away the spiteful enemy. Uncertain, no doubt, is what fourth (world) there is or is not beyond these (three) worlds, and uncertain also are all those regions; for this reason he says, 'For all the regions I put thee on!' The remaining potsherds he puts on [^egg_150] either silently, or with the text (Vāj. S. I, 18 e): 'Layer-forming are ye! heap-forming are ye!'

[^egg_150]: 37:1 Viz. dividing them in the manner explained at p. 34, note 1, and beginning (south)-east, and moving around from left to right (i.e. following the course of the sun). Mr. Ralph Griffith (Translation of the Rámáyan, I, p. 90) has compared this Hindu rite of pradakshiṇa or dakshiṇīkaraṇa with the Gaelic deasil, as described in the following passage of Sir W. Scott's The Two Drovers: "But it is little I would care for the food that nourishes me, or the fire that warms me, or for God's blessed sun itself, if aught but weel should happen to the grandson of my father. So let me walk the deasil round you, that you may go safe out into the far foreign land, and come safe home." Robin Oig stopped, half embarrassed, half laughing, and signing to those near that he only complied with the old woman to soothe her humour. In the meantime she traced around him, with wavering steps, the propitiation, which some have thought has been derived from the Druidical mythology. It consists, as is well known, in the person, who makes the deasil, walking three times round the person who is the object of the ceremony, taking care to move according to the course of the sun.' Cf. note at p. 45. Note also the etymological connection between dakshiṇa and deiseil (Old Ir. dessel, from dess, Gael. deas, south or right side). For the corresponding rite (dextratio) at the Roman marriage ceremonies see Rossbach, Römische Ehe, pp. 315, 316; Weber, Ind. Stud. V, p. 221.
</details>


## १३


<details open><summary>विश्वास-प्रस्तुतिः</summary>

(वाथा᳘) अथा᳘ङ्गारैर᳘भ्यूहति॥  
भृ᳘गूणाम᳘ङ्गिरसां त᳘पसा तप्यध्वमि᳘त्येतद्वै ते᳘जिष्ठं ते᳘जो य᳘द्भृग्वङ्गिर᳘साᳫंसु᳘तप्तान्यसन्नि᳘ति त᳘स्मादेव᳘म᳘भ्यूहति॥
</details>

<details><summary>मूलम् - श्रीधरादि</summary>

(वाथा᳘) अथा᳘ङ्गारैर᳘भ्यूहति॥  
भृ᳘गूणाम᳘ङ्गिरसां त᳘पसा तप्यध्वमि᳘त्येतद्वै ते᳘जिष्ठं ते᳘जो य᳘द्भृग्वङ्गिर᳘साᳫंसु᳘तप्तान्यसन्नि᳘ति त᳘स्मादेव᳘म᳘भ्यूहति॥
</details>

<details><summary>मूलम् - Weber</summary>

अथा᳘ङ्गारैरॗभ्यूहति॥  
भृ᳘गूणाम᳘ङ्गिरसां त᳘पसा तप्यध्वमि᳘त्येतद्वै ते᳘जिष्ठं ते᳘जो य᳘द्भृग्वङ्गिर᳘साᳫं सु᳘तप्तान्यसन्नि᳘ति त᳘स्मादेव᳘मॗभ्यूहति॥
</details>

<details><summary>मूलम् - विस्वरम्</summary>

अथाङ्गारैरभ्यूहति- **”भृगूणामङ्गिरसां तपसा तप्यध्वम्”** -(१ अ० १८ मं०) इति । एतद्वै तेजिष्ठं तेजो यद् भृग्वङ्गिरसाम् । सुतप्तान्यसन्निति- तस्मादेवमभ्यूहति ॥ १३ ॥ 
</details>

<details><summary>सायणः</summary>

उपहितेषु कपालेष्वङ्गाराध्यूहन विधत्ते [^१_४९]- **अथे**ति । मन्त्रे भृगूणामङ्गिरसामिति तपसो यद् विशेषणं तद् व्याचष्ठे- **एतद्वा** इति । यद् ‘भृग्वङ्गिरसाम्‘ महर्षीणां तपोविशेषजनितं तेजः, ‘एतत्‘ खल्वग्न्यादितेजोन्तरात् ‘तेजिष्ठम्‘ तेजस्वितमम्, अतिशयेन दीप्तम् । तेजस्विशब्दादिष्ठनि ”विन्मतोर्लुक्” (पा० सू० ५. ३. ६५) इति लुक् । एव वदतो मन्त्रस्याभिप्रायमाह- **सुतप्तानी**ति । एतान्युपहितानि कपालानि भृग्वङ्गिरसां तपसा सुष्ठु- अतिशयेन तप्तानि भवेयुरित्यनेनाभिप्रायेणेत्यर्थः । ”असन्”- इत्यस्तेः (पा. सू. ३ । ४ । ७) पञ्चमलकारे रूपम् ॥ १३ ॥ 

[^१_४९]: ”भृगूणामित्यङ्गारैरभ्यूहति” -श्रौ० सू० २. १२१ ।
</details>

<details><summary>Eggeling</summary>

13. He then covers them over with (hot) coals, whilst muttering the text (Vāj. S. I, 18 f): 'May ye be heated with the heat of the Bhr̥gus and

 Aṅgiras [^egg_151]!' for it is indeed the brightest light, that of the Bhr̥gus and Aṅgiras. He covers them with the view that 'they shall be well heated.'

[^egg_151]: 38:1 The old families of the Bhr̥gus and Aṅgiras are frequently mentioned together, and often also in conjunction with the Atharvans: it is indeed to these three families that the native authorities attribute the texts and ritual of the Atharva-veda, or fourth Veda, which is generally referred to in the later Vedic writings under the designation Atharvāṅgirasas. It is probable that the Bhr̥gu-Aṅgiras in the above formula of the Vājas. Saṁhitā are intended as equivalent to the latter term. Cf. Weber, Omina et Portenta, p. 346.
</details>


## १४


<details open><summary>विश्वास-प्रस्तुतिः</summary>

(त्य᳘) अ᳘थ यो᳘ दृषदुपले᳘ ऽउपद᳘धाति॥  
स᳘ कृष्णाजिनमा᳘दत्ते श᳘र्म्मासी᳘ति तद᳘वधूनोत्य᳘वधूतᳫँ᳭ रक्षो᳘ ऽवधूता ऽअ᳘रातय इ᳘ति᳘ सो ऽसा᳘वेव ब᳘न्धुस्त᳘त्प्रतीची᳘नग्रीवमु᳘पस्तृणात्य᳘दित्यास्त्व᳘गसि प्र᳘ति त्वा᳘दितिर्व्वेत्त्वि᳘ति᳘ सो ऽसा᳘वेव ब᳘न्धुः॥
</details>

<details><summary>मूलम् - श्रीधरादि</summary>

(त्य᳘) अ᳘थ यो᳘ दृषदुपले᳘ ऽउपद᳘धाति॥  
स᳘ कृष्णाजिनमा᳘दत्ते श᳘र्म्मासी᳘ति तद᳘वधूनोत्य᳘वधूतᳫँ᳭ रक्षो᳘ ऽवधूता ऽअ᳘रातय इ᳘ति᳘ सो ऽसा᳘वेव ब᳘न्धुस्त᳘त्प्रतीची᳘नग्रीवमु᳘पस्तृणात्य᳘दित्यास्त्व᳘गसि प्र᳘ति त्वा᳘दितिर्व्वेत्त्वि᳘ति᳘ सो ऽसा᳘वेव ब᳘न्धुः॥
</details>

<details><summary>मूलम् - Weber</summary>

अ᳘थ यो᳘ दृषदुपले᳘ उपद᳘धाति॥  
स᳘ कृष्णाजिनमा᳘दत्ते श᳘र्मासी᳘ति तद᳘वधूनोत्य᳘वधूतं रक्षो᳘ ऽवधूता अ᳘रातय इ᳘तिॗ सो ऽसा᳘वेव ब᳘न्धुस्त᳘त्प्रतीची᳘नग्रीवमु᳘पस्तृणात्य᳘दित्यास्त्व᳘गसि प्र᳘ति त्वा᳘दितिर्वेत्त्वि᳘तिॗ सो ऽसा᳘वेव ब᳘न्धुः॥
</details>

<details><summary>मूलम् - विस्वरम्</summary>

अथ यो दृषदुपले उपदधाति- स कृष्णाजिनमादत्ते- **”शर्म्मासि”** -(१ अ० १९ मं०) इति । तदवधूनोति- **”अवधूतँ रक्षो ऽवधूता अरातयः”** -(१ अ० १९ मं०) इति । सो ऽसावेव बन्धुः । तत् प्रतीचीनग्रीवमुपस्तृणाति- **”अदित्यास्त्वगसि प्रति त्वादितिर्वेत्तु"**- (१ अ० १९ मं०) इति । सो ऽसावेव बन्धुः ॥ १४ ॥ 
</details>

<details><summary>सायणः</summary>

एवं सहानुष्ठेययोः कपालोपधानमभिधाय पेषणं विधातुमारभते- **अथे**ति । अवहननवत् पेषणस्यापि [^१_४९] कृष्णाजिनस्योपरिकर्तव्यतामभिप्रेत्य तदादानं विधत्ते [^२_४९]- **स कृष्णाजिनमि**ति । **सो ऽसावेवे**ति । अवहननप्रकरणे कृष्णाजिनावधूननविधिशेषो यः प्रागाम्नातः- ”तन्नाष्ट्रा एवैतद्रक्षांस्यतो ऽपहन्तीति-” स एवात्राप्यनुषज्य योजनीय इत्यतिदेशः । अस्य कृष्णाजिनस्य स्तरणं विधत्ते- **तदि**ति । ”इयं वै पृथिव्यदितिः-” इत्यादिना यत् प्रागाम्नातमेतन्मन्त्रव्याख्यानम् [^३_४९], तदत्रातिदिशति- **सो ऽसावेवे**ति ॥ १४ ॥ 

[^१_४९]: इहैव ब्राह्मणे पूर्वं- १ । ४ । ४ । द्रष्टव्यम् ।

[^२_४९]: ”कृष्णाजिनमादत्ते पूर्ववत्प्रतिकृष्णाजिनम्” -श्रौ० सू० २. १२३ ।

[^३_४९]: १ । ४। ५ ॥
</details>

<details><summary>Eggeling</summary>

14. Now he [^egg_152] who puts the two mill-stones on (the black antelope skin), (in the first place) takes up the black antelope skin, with the text (Vāj. S. I, 19): 'Bliss-bestowing art thou!' He shakes it, with the text (ib.): 'Shaken off is the Rakshas, shaken off are the enemies!' the import and application of which is the same (as above, I, 1, 4, 4). He spreads it (on the ground) with the neck-part turned towards west, whilst muttering the text (ib.): 'The skin of Aditi (the inviolate or boundless earth) art thou! May Aditi acknowledge (receive) thee!' the import (of this formula) being the same (as before, I, 1, 4, 5).

[^egg_152]: 38:2 Viz. the Adhvaryu; cf. I, 2, 1, 1.
</details>


## १५


<details open><summary>विश्वास-प्रस्तुतिः</summary>

(र᳘) अ᳘थ दृष᳘दमु᳘पदधाति॥  
धिष᳘णासि पर्वती प्र᳘ति त्वा᳘दित्यास्त्व᳘ग्वेत्त्वि᳘ति धिष᳘णा हि᳘ पर्वती हि प्र᳘ति त्वा᳘दित्यास्त्व᳘ग्वेत्त्वि᳘ति त᳘त्सञ्ज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्यो ऽन्य᳘ᳫँ᳘ हि᳘नसात ऽइ᳘तीय᳘मे᳘वैषा᳘ पृथिवी᳘ रूपेण᳘॥
</details>

<details><summary>मूलम् - श्रीधरादि</summary>

(र᳘) अ᳘थ दृष᳘दमु᳘पदधाति॥  
धिष᳘णासि पर्वती प्र᳘ति त्वा᳘दित्यास्त्व᳘ग्वेत्त्वि᳘ति धिष᳘णा हि᳘ पर्वती हि प्र᳘ति त्वा᳘दित्यास्त्व᳘ग्वेत्त्वि᳘ति त᳘त्सञ्ज्ञा᳘मे᳘वैत᳘त्कृष्णाजिना᳘य च व्वदति ने᳘द᳘न्यो ऽन्य᳘ᳫँ᳘ हि᳘नसात ऽइ᳘तीय᳘मे᳘वैषा᳘ पृथिवी᳘ रूपेण᳘॥
</details>

<details><summary>मूलम् - Weber</summary>

अ᳘थ दृष᳘दमु᳘पदधाति॥  
धिष᳘णासि पर्वती प्र᳘ति त्वा᳘दित्यास्त्व᳘ग्वेत्त्विति धिष᳘णा हि᳘ पर्वती हि प्र᳘ति त्वा᳘दित्यास्त्व᳘ग्वेत्त्वि᳘ति त᳘त्संज्ञा᳘मेॗवैत᳘त्कृष्णाजिना᳘य च वदति ने᳘दॗन्यो ऽन्य᳘ᳫं᳘ हि᳘नसाव [^wbr_2] इ᳘तीय᳘मेॗवैषा᳘ पृथिवी᳘ रूपेण॥  

[^wbr_2]: हिन᳘साव M. ॰सातऽइ᳘॰?
</details>

<details><summary>मूलम् - विस्वरम्</summary>

अथ दृषदमुपदधाति- **”धिषणासि पर्वती प्रति त्वादित्यास्त्वग् वेत्तु”** -(१ अ० १९ मं०) इति । धिषणा हि, पर्वती हि, प्रति त्वादित्यास्त्वग् वेत्त्विति । तत्संज्ञामेवैतत् कृष्णाजिनाय च वदति- नेदन्योन्यं हिनसात इति । इयमेवैषा पृथिवी रूपेण ॥ १५ ॥ 
</details>

<details><summary>सायणः</summary>

तस्य कृष्णाजिनस्योपरि दृषदः समन्त्रकमुपधानं विधत्ते [^१_४९]- **अथे**ति । **धिषणा ही**त्यादि । पेषणीयतण्डुलानां धारणात् ‘धिषणा‘ पर्वतावयवत्वात् ‘पर्वती‘ -इत्येतदुभयं प्रसिद्धमिति ‘हि‘ -शब्दयोरर्थः । गतमन्यत् । **इयमेवे**ति । पार्थिवेन धारणाख्येन रूपेण योगात् ‘एषा‘ दृषदियमेव पृथिवीस्तुतिः ॥ १५ ॥ 

[^१_४९]: ”तस्मिन् दृषदं धिषणासीति” -श्रौ० सू० २. १२४. ।
</details>

<details><summary>Eggeling</summary>

15. He then puts the lower mill-stone on it, with the text (Vāj. S. I, 19): 'A rock-bowl art thou! May the skin of Aditi acknowledge thee!' for it is a bowl (dhishaṇā) and a rock too; and by saying, 'May the skin of Aditi acknowledge thee,' he establishes an understanding between it and the black antelope skin, so that 'they will not hurt each other.' This one (the lower mill-stone) represents the earth.
</details>


## १६


<details open><summary>विश्वास-प्रस्तुतिः</summary>

(णा᳘) अ᳘थ श᳘म्यामुदीची᳘नाग्रामु᳘पदधाति॥  
दिव᳘स्कम्भनी᳘रसी᳘त्यन्त᳘रिक्षमेव᳘ रूपे᳘णान्त᳘रिक्षेण᳘ हीमे द्या᳘वापृथिवी व्वि᳘ष्टब्धे त᳘स्मादाह दिव᳘स्कम्भनी᳘रसीति॥
</details>

<details><summary>मूलम् - श्रीधरादि</summary>

(णा᳘) अ᳘थ श᳘म्यामुदीची᳘नाग्रामु᳘पदधाति॥  
दिव᳘स्कम्भनी᳘रसी᳘त्यन्त᳘रिक्षमेव᳘ रूपे᳘णान्त᳘रिक्षेण᳘ हीमे द्या᳘वापृथिवी व्वि᳘ष्टब्धे त᳘स्मादाह दिव᳘स्कम्भनी᳘रसीति॥
</details>

<details><summary>मूलम् - Weber</summary>

अ᳘थ श᳘म्यामुदी᳘चीनाग्रामु᳘पदधाति॥  
दिव᳘ स्कम्भनी᳘रसी᳘त्यन्त᳘रिक्षमेव᳘ रूपे᳘णान्त᳘रिक्षेणॗ हीमे द्या᳘वापृथिवी वि᳘ष्टब्धे त᳘स्मादाह दिव᳘ स्कम्भनी᳘रसीति॥
</details>

<details><summary>मूलम् - विस्वरम्</summary>

अथ शम्यामुदीचीनाग्रामुपदधाति- **”दिवस्कम्भनीरास”** -(१ अ० १९ मं०) इति । अन्तरिक्षमेव रूपेण । अन्तरिक्षेण हीमे द्यावापृथिवी विष्टब्धे । तस्मादाह- दिवस्कम्भनीरसीति ॥१६॥ 
</details>

<details><summary>सायणः</summary>

अथ दृषदः पश्चाद्भागे शम्याया उपधानं विधत्ते- अथ **शम्यामि**ति । ‘उदीचीनम्‘ उदगवस्थितमग्रे यस्याः सा तथोक्ता । कात्यायनो ऽप्याह स्म-”पश्चाच्छम्यामुपोहत्युदीचीं दिव इति” (श्रौ० सू० २. १२५.) इति । शम्याया द्युलोकस्तम्भनहेतुत्वं वक्तुमन्तरिक्षरूपतामाह- **अन्तरिक्षमेवे**ति । द्यावापृथिव्यात्मना संस्तुतयोर्दृषदुपलयोर्मध्ये ऽवस्थानलक्षणेन [^१_५०] रूपेण ‘अन्तरिक्षमेव‘ अन्तरिक्षलोकात्मिकैव 'शम्या‘ इमे च द्यावापृथिव्यावन्तरिक्षेण हि यस्माद् ‘विष्टब्धे‘ विविधमधस्तादुपरिष्टाच्च धारिते, अतो ऽन्तरिक्षात्मिका शम्यापि दिवस्कम्भनीरसीति स्तूयते ॥ १६ ॥ 

[^१_५०]: यद्यप्यत्र सायणाचार्यः श्रुत्यनुरोधेन शम्याया दृषदुपलयोर्मध्ये ऽवस्थानं प्रत्यपादि । तथापि ”पश्चाच्छम्यामुपोहत्युदीचीं दिव इति” सूत्रकारस्थानात् दृपदो ऽधस्तात्पश्चाद्भागे शम्याया उपधानं कर्तव्यम् । प्राक्प्रवणतासम्पत्तये । तथा चात्र कर्कः- ”उपरिस्थाद्वाक्यशेषात् । हनू एव दृषदुपले जिह्वैव शम्येति जिह्वासंस्तुतिरन्तरालवृत्तिसामान्येन । नवा विरोधात् । विरुध्यते ह्युपरि शम्ययोपहितया पेषणम् । किंचान्यदधस्तादुपहिता दृषदः प्राक्प्रवणतामुपजनयतीति निश्चलीकरोत्यतो दृष्टार्थत्वाद्धस्तादुपधानम् । लिङ्गाच्च ”सये जघनेन शम्याम्पिष्यमाणानामवशीयन्ते पिष्टानि वा तण्डुला वेति । अधस्तादुपहिताया एतद्भवति नोपरि । जिह्वासंस्तुतिरुपधानक्रमापेक्षया ।” इति ”पेषणार्थत्वादुपलाया दृषद्येवोपधानम्प्राप्नोति । अभिहितन्यायसंसूचनार्थे दृषद्रहणम्” इति का० श्रौ० सू० भा० २, १२५-१२६ । इति । २ -”दृषद्युपलां धिषणासीति” श्रौ० सू० २. १२६. । 
</details>

<details><summary>Eggeling</summary>

16. He now puts upon (the west side of) it the wedge [^egg_153] with its point turned towards north, whilst

[^egg_153]: 38:3 According to the corresponding rule of Kātyāyana (II, 5, 4)  and to his commentators (and Mahīdhara on Vāj. S. I, 19) and the Black Yajur-veda, he does not lay the wedge on the lower millstone, but inserts it under the west or back-part of the stone, so as to make the latter incline towards east and to steady it.

muttering the text (Vāj. S. I, 19): 'The stay of the sky art thou!' that is to say, it represents the atmosphere; for by means of the atmospheric region those two, the sky and the earth, are firmly kept asunder; and for this reason he says, 'The stay of the sky art thou!'
</details>


## १७


<details open><summary>विश्वास-प्रस्तुतिः</summary>

(त्य) अथो᳘पलामु᳘पदधाति॥  
धिष᳘णासि पार्व्वते᳘यी प्र᳘ति त्वा पर्वती᳘ व्वेत्त्वि᳘ति क᳘नीयसी᳘ ह्येषा᳘ दुहि᳘तेव भ᳘वति त᳘स्मादाह पार्वतेयी᳘ति प्र᳘ति त्वा पर्व्वती᳘ व्वेत्त्वि᳘ति प्र᳘ति हि स्वः स᳘ञ्जानीते त᳘त्सञ्ज्ञा᳘मे᳘वैत᳘द्दृषदुपला᳘भ्यां व्वदति ने᳘द᳘न्यो ऽᳫँ᳘ हिन᳘सात ऽइ᳘ति द्यौ᳘रे᳘वैषा᳘ रूपे᳘ण ह᳘नू ऽएव᳘ दृषदुपले᳘जि᳘ह्वैव श᳘म्या त᳘स्माच्छ᳘म्यया समा᳘हन्ति जिह्व᳘या हि व्व᳘दति॥
</details>

<details><summary>मूलम् - श्रीधरादि</summary>

(त्य) अथो᳘पलामु᳘पदधाति॥  
धिष᳘णासि पार्व्वते᳘यी प्र᳘ति त्वा पर्वती᳘ व्वेत्त्वि᳘ति क᳘नीयसी᳘ ह्येषा᳘ दुहि᳘तेव भ᳘वति त᳘स्मादाह पार्वतेयी᳘ति प्र᳘ति त्वा पर्व्वती᳘ व्वेत्त्वि᳘ति प्र᳘ति हि स्वः स᳘ञ्जानीते त᳘त्सञ्ज्ञा᳘मे᳘वैत᳘द्दृषदुपला᳘भ्यां व्वदति ने᳘द᳘न्यो ऽᳫँ᳘ हिन᳘सात ऽइ᳘ति द्यौ᳘रे᳘वैषा᳘ रूपे᳘ण ह᳘नू ऽएव᳘ दृषदुपले᳘जि᳘ह्वैव श᳘म्या त᳘स्माच्छ᳘म्यया समा᳘हन्ति जिह्व᳘या हि व्व᳘दति॥
</details>

<details><summary>मूलम् - Weber</summary>

अथो᳘पलामु᳘पदधाति॥  
धिष᳘णासि पार्वते᳘यी प्र᳘ति त्वा पर्वती वेत्त्वि᳘ति क᳘नीयसीॗ ह्येषा दुहिॗतेव भ᳘वति त᳘स्मादाह पार्वतेयी᳘ति प्र᳘ति त्वा पर्वती᳘ वेत्त्वि᳘ति प्र᳘ति हि स्वः सं᳘जानीते त᳘त्संज्ञा᳘मेॗवैत᳘द्दृषदुपला᳘भ्यां वदति ने᳘दॗन्यो ऽन्य᳘ᳫं᳘ हिन᳘साव इ᳘ति द्यौ᳘रेॗवैषा रूपे᳘ण ह᳘नू एव᳘ दृषदुपले᳘जिॗह्वैव श᳘म्या त᳘स्माछ᳘म्यया समा᳘हन्ति जिह्व᳘या हि व᳘दति॥
</details>

<details><summary>मूलम् - विस्वरम्</summary>

अथोपलामुपदधाति- **"धिषणासि पार्वतेयी प्रति त्वा पर्वती वेत्तु”** -(१ अ० १९ मं०) इति । कनीयसी ह्येषा दुहितेव भवति । तस्मादाह पार्वतेयीति । प्रति त्वा पर्वती वेत्त्विति । प्रति हि स्वः संजानीते । तत् संज्ञामेवैतद्दृषदुपलाभ्यां वदति नेदन्योन्यं हिनसात इति । द्यौरेवैषा रूपेण । हनू एव दृषदुपले । जिह्वैव शम्या । तस्माच्छम्यया समाहन्ति । जिह्वया हि वदति ॥ १७ ॥
</details>

<details><summary>सायणः</summary>

दृषद उपर्युपलायाः स्थापनं समन्त्रकं विधत्ते- **अथे**ति । ‘पार्वतेयी’ शब्दं व्याचष्टे- **कनीयसी**त्यादिना । यस्मादेषोपला ऽतिशयेन दृषदः सकाशादल्पपरिमाणा, अतः ‘एषा‘ दृषदः ‘दुहितेव भवति‘ दुहिता हि लोके मातुरल्पीयसी भवति । तस्मादेषा पर्वत्याः पुत्री ‘पार्वतेयी‘ -इति ”स्त्रीभ्यो ढक्” (पा० सू० ४. १. १२०.) इति ढक् । ’प्रति त्वा पर्वती वेत्तु‘ -इति मन्त्रशेषेण परस्परहिंसापरिहारार्थं दृषदुपलयोर्मित्रीकरणमर्थ इति व्याचष्टे -**प्रति ही**ति । उपर्यवस्थानलक्षणेन रूपेण ‘एषा’ उपला ‘द्यौरेव‘ द्युलोकात्मिकैवेत्यर्थः । तदेको दृषदुपले समाहन्तीति प्राग् [^१_५१] यत्तयोः समाहननं विहितम्, तत्र शम्यायाः साधनत्वं प्रसङ्गादुपपादयति- हनू एवेति । दृषदुपलयोरुभयत्रावस्थानाद्धनूत्वम् । तन्मध्ये ऽवस्थानाच्छम्याया जिह्वात्वम् । यस्माच्च जिह्वया लोको वदति तस्माज्जिह्वास्थानीयया शम्ययैव समाहननं कुर्यादित्यर्थः ॥ १७ ॥ 

[^१_५१]: इहैव ब्राह्मणे पूर्वं १ । ४ । १३ ।
</details>

<details><summary>Eggeling</summary>

17. He then puts the upper mill-stone on (the lower one), with the text (Vāj. S. I, 19): 'A rock-born bowl art thou! May the rock acknowledge thee!' For this one being smaller is, as it were, the daughter (of the lower mill-stone) [^egg_154]; for this reason he calls it 'rock-born.' 'May the rock acknowledge thee!' he says, because one of the same kin acknowledges (receives the other): thereby he establishes an understanding between those two millstones, thinking 'they will not hurt one another!' This one, as it were, represents the sky; (or) the two mill-stones are, as it were, the two jaws, and the wedge is the tongue: that is why he beats (the mill-stones) with the wedge [^egg_155], for it is with the tongue that one speaks.

[^egg_154]: 39:1 In the Gobhilīya Gr̥hya-sūtra II, 1, 16 the upper stone is similarly called 'the son or child' of the lower one [dr̥shatputra], which the editor, Candrakānta, interprets as 'dr̥shad and its son;' or optionally, 'the son of the dr̥shad.' Cf. Weber, Ind. Stud. V, p. 305 note.

[^egg_155]: 39:2 See I, 1, 4, 13.
</details>


## १८


<details open><summary>विश्वास-प्रस्तुतिः</summary>

(त्य᳘) अ᳘थ हविर᳘धिवपति॥  
धा᳘न्यमसि धिनुहि᳘ देवानि᳘ति धान्यᳫँ᳭ हि᳘ देवा᳘न्धिन᳘वदि᳘त्यु हि᳘ हवि᳘र्गृह्यते॥
</details>

<details><summary>मूलम् - श्रीधरादि</summary>

(त्य᳘) अ᳘थ हविर᳘धिवपति॥  
धा᳘न्यमसि धिनुहि᳘ देवानि᳘ति धान्यᳫँ᳭ हि᳘ देवा᳘न्धिन᳘वदि᳘त्यु हि᳘ हवि᳘र्गृह्यते॥
</details>

<details><summary>मूलम् - Weber</summary>

अ᳘थ हविर᳘धिवपति॥  
धान्य᳘मसि धिनुहि᳘ देवानि᳘ति धान्य᳘ᳫं᳘ हि᳘ देवा᳘न्धिन᳘वदि᳘त्यु हि᳘ हवि᳘र्गृह्यते॥
</details>

<details><summary>मूलम् - विस्वरम्</summary>

अथ हविरधिवपति- **”धान्यमसि धिनुहि देवान्”** -(१ अ० २० मं०) इति । धान्यं हि देवान् धिनवदित्यु हि हविर्गृह्यते ॥ १८ ॥ 
</details>

<details><summary>सायणः</summary>

अथ पेषणार्थं दृषद उपरि समन्त्रकं तण्डुलप्रक्षेपं विधत्ते [^१_५१]- **अथ हवि**रिति । मन्त्रगतधान्यशब्दस्याभिप्रायमाह- **देवान् धिनवदि**ति । ”धिवि प्रीणनार्थः” (भ्वा. प. ५९४) इति धातुः । यष्टव्यानग्न्यादिदेवान् ‘धिनवत्‘ प्रीणयेदित्यनेनैवाभिप्रायेण हि हविर्गृह्यते, अतो धिनोति प्रीणयतीति ‘धान्यम्‘ । यत एवमतो देवान् धिनुहीति मन्त्रार्थः ॥ १८ ॥ 

[^१_५१]: ”धान्यमसीति तण्डुलानोप्य” इति श्रौ० सू० २ । १२७ ।
</details>

<details><summary>Eggeling</summary>

18. He now pours the rice on (the lower stone), with the text (Vāj. S. I, 20): 'Grain (dhānyam) art thou! do thou gratify (dhi) [^egg_156] the gods!' for it is

[^egg_156]: 39:3 Mahīdhara derives dhānya from the root dhi; and apparently allows to it here the double meaning 'corn or grain,' and 'that which satisfies or pleases.'

grain; and it is with the intention 'that it may gratify the gods' that the rice-oblation is taken.
</details>


## १९


<details open><summary>विश्वास-प्रस्तुतिः</summary>

(ते᳘ ऽथ) अ᳘थ पिनष्टि॥  
प्राणा᳘य त्वोदाना᳘य त्वा व्याना᳘य त्वा दीर्घाम᳘नुप्र᳘सितिमा᳘युषे धामि᳘ति प्रो᳘हति देवो᳘ व्वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना च᳘क्षुषे त्वे᳘ति॥ (शतम् १००)
</details>

<details><summary>मूलम् - श्रीधरादि</summary>

(ते᳘ ऽथ) अ᳘थ पिनष्टि॥  
प्राणा᳘य त्वोदाना᳘य त्वा व्याना᳘य त्वा दीर्घाम᳘नुप्र᳘सितिमा᳘युषे धामि᳘ति प्रो᳘हति देवो᳘ व्वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना च᳘क्षुषे त्वे᳘ति॥ (शतम् [^१_५१] १००)

[^१_५१]: अत्र हि कण्डिकानां शतसंख्या पूर्णा भवतीति तस्यैवायं संकेतः, एवमुत्तरत्रापि ज्ञेयम् ।
</details>

<details><summary>मूलम् - Weber</summary>

अ᳘थ पिनष्टि॥  
प्राणा᳘य त्वोदाना᳘य त्वा व्याना᳘य त्वा दीर्घाम᳘नु प्र᳘सितिमा᳘युषे धामि᳘ति प्रो᳘हति देवो᳘ वः सविता हि᳘रण्यपाणिः प्र᳘तिगृभ्णात्व᳘छिद्रेण पाणि᳘ना च᳘क्षुषे त्वे᳘ति॥
</details>

<details><summary>मूलम् - विस्वरम्</summary>

अथ पिनष्टि- **”प्राणाय त्वोदानाय त्वा व्यानाय त्वा दीर्घामनुप्रसितिमायुषे धाम्"** -(१ अ० २० मं०) । इति । प्रोहति- **”देवो वः सविता हिरण्यपाणिः प्रतिगृभ्णात्वच्छिद्रेण पाणिना चक्षुषे त्वा”** -(१ अ० २० मं०) इति ॥ १९ ॥ 
</details>

<details><summary>सायणः</summary>

समन्त्रकं पेषणं विधत्ते- **अथे**ति । ‘पिनष्टि‘ संचूर्णयति । ”पिष्लृ संचूर्णने” (रु. प. १५) इति धातुः । प्रकर्षेण- अनिति चेष्टत इति नासिकाभ्यां बहिर्निर्गच्छन्- श्वासरूपो वायुः 'प्राणः' । ‘उत्‘ ऊर्द्ध्वादधोदेशं प्रत्यनिति चेष्टत इति ‘उदानः‘ नासिकाभ्यां देहे पुनः प्रविशन् वायुः । अन्नपानादिरसं विविधं सर्वासु नाडीष्वनिति प्रेरयतीति ‘व्यानः‘; ऊर्द्ध्वावाङ्वृत्तिविलक्षणो [^१_५१] मध्यवृत्तिर्वायुः । एतन्मन्त्रार्थ उत्तरमन्त्रसापेक्ष इति तदुभयं समुच्चित्य व्याख्यातुमुत्तरमन्त्रं विनियुङ्क्ते- **प्रोहति देवो व** इति । अनेन मन्त्रेण कृष्णाजिने प्रक्षिपतीत्यर्थः । यत्तु प्रकारान्तरेण कात्यायनेन [^१_५१] सूत्रप्रणयनम् तद् ब्राह्मणान्तरमूलम् । स ह्येवं सूत्रयामास- ”पिनष्टि प्राणाय त्वेति प्रतिमन्त्रम्”, “दीर्घामिति कृष्णाजिने प्रोहति”, “चक्षुषे त्वेतीक्षते” (श्रौ.सू. २. ११७-१२८-१२९) -इति [^१_५१] ॥ १९ ॥ 

[^१_५१]: ‘ऊर्ध्वाधोवृत्ति‘ -इति पा० ।

[^२_५१]: ‘कात्यायनसूत्रप्रमाणं तत् शाखान्तरमूलम्‘ इति पा० ।

[^३_५१]: एतद्ब्राह्मणनये तु आयुषेधामित्यन्तः पेषणमन्त्रः । देवोव इत्यादिरेवं प्रोहणमन्त्र इति विशेषः । वस्तुतस्त्वत्र श्रुतौ ”प्राणायत्वोदानाय त्वा व्यानायत्वा” इत्येतावन्तमेकं मन्त्रम्मत्वा पेषणे विनियुक्तः- “दीर्घामनुप्रसितिमायुषेधाम्” “देवोवः सविता० पाणिना चक्षुषेत्वा” इत्येतन्मन्त्रद्वयं च प्रोहणे विनियुक्तम् । कात्यायनाचार्यैस्तु- ”ॐ प्राणायत्वा पिनष्मि ॐ उदानायत्वा पिनष्मि ॐ व्यानायत्वा पिनष्मि ॐ दीर्घामनु० पाणिना ॐ चक्षुषेत्वा” ”ईक्षे” इत्यध्याहारः । इत्येव मंत्रपंचकं मत्वा विनियुक्तः । तदेतत्सर्वम्ब्राह्मणान्तरमूलम् । तच्च वाजसनेयपञ्चदशशाखीयशतपथब्राह्मणेष्वन्यतमं विज्ञेयम् । इति ।
</details>

<details><summary>Eggeling</summary>

19. He then grinds it, with the text (Vāj. S. I, 20): 'For out-breathing (I grind) thee! for in-breathing thee! for through-breathing (pervading vital air) [^egg_157] thee! May I impart a long duration to the life (of the sacrificer) [^egg_158]!' He pours it (the ground rice on the skin), with the text (ib.): 'May the divine Savitr̥, the golden-handed, receive thee with a flawless hand [^egg_159]!' 'For his (the sacrificer's) eye (I look at) thee [^egg_160]!'

[^egg_157]: 40:1 On the three kinds of breathing, see I, 1, 3, 2-3.

[^egg_158]: 40:2 According to Kātyāyana (II, 5, 7) and Mahīdhara, this last formula ('May I,' &c.) should be joined to the one that follows, and pronounced by the Adhvaryu whilst he pours the ground rice on the skin. Mahīdhara interprets it thus: 'I put thee, (O rice! on the black antelope skin) for (increasing) the life (of the sacrificer) with a view to a long continuance (of the sacrificial work);' or 'I place thee along the long expanse (i.e. the skin) for thy (the rice's) long life!'

[^egg_159]: 40:3 See I, 1, 4, 23.

[^egg_160]: 40:4 Thus, according to Kāty. or Mahīdh., whilst he looks at the ground rice on the skin.
</details>


## २०


<details open><summary>विश्वास-प्रस्तुतिः</summary>

तद्य᳘देवं᳘ पिन᳘ष्टि॥  
जीवं वै᳘ देवा᳘नाᳫं हवि᳘रमृ᳘तममृ᳘तानाम᳘थैत᳘दुलूखलमुसला᳘भ्यां दृषदुपला᳘भ्याᳫं हविर्यज्ञं᳘ घ्नन्ति॥
</details>

<details><summary>मूलम् - श्रीधरादि</summary>

तद्य᳘देवं᳘ पिन᳘ष्टि॥  
जीवं वै᳘ देवा᳘नाᳫं हवि᳘रमृ᳘तममृ᳘तानाम᳘थैत᳘दुलूखलमुसला᳘भ्यां दृषदुपला᳘भ्याᳫं हविर्यज्ञं᳘ घ्नन्ति॥
</details>

<details><summary>मूलम् - Weber</summary>

तद्य᳘देव᳘म् पिन᳘ष्टि॥  
जीवं वै᳘ देवा᳘नाᳫं हवि᳘रमृ᳘तममृ᳘तानाम᳘थैत᳘दुलूखलमुसला᳘भ्यां दृषदुपला᳘भ्याᳫं हविर्यज्ञं᳘ घ्नन्ति॥
</details>

<details><summary>मूलम् - विस्वरम्</summary>

तद्यदेवं पिनष्टि । जीवं वै देवानां हविरमृतममृतानाम् । अथैतदुलूखलमुसलाभ्यां दृषदुपलाभ्यां हविर्यज्ञं घ्नन्ति ॥ २० ॥
</details>

<details><summary>सायणः</summary>

प्राणायेति मन्त्रस्याभिप्रायमाविष्कर्तुमुक्तं पेषणमनुवदति- **तद्यदि**ति । ‘अमृतानां मरणरहितानां देवानां हविः ‘जीवम्‘ प्राणधारणं युक्तमेव तत् ‘अमृतम्‘ मरणसाधनं न भवति । अथैवं सत्येतद्यज्ञसाधन हविरवहननपेषणाभ्यामृत्विजो मारयन्ति । तथा सति निर्जीवत्वात् तस्यामृतत्वसाधनत्वं न युक्तमिति भावः ॥ २० ॥ 
</details>

<details><summary>Eggeling</summary>

20. The reason why he thus grinds it, is that the sacrificial food of the gods is living, is amr̥ta (ambrosia, or not dead) for the immortals. Now with the mortar and pestle, and with the two millstones they kill this rice-offering (haviryajña).
</details>


## २१


<details open><summary>विश्वास-प्रस्तुतिः</summary>

स यदा᳘ह॥  
प्राणा᳘य त्वोदाना᳘य त्वे᳘ति त᳘त्प्राणोदानौ᳘ दधाति व्याना᳘य त्वे᳘ति त᳘द्व्यानं᳘ दधाति दीर्घाम᳘नुप्र᳘सितिमा᳘युषे धामि᳘ति तदा᳘युर्द्दधाति देवो᳘ व्वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना सु᳘प्रतिगृहीतान्यसन्नि᳘ति च᳘क्षुषे त्वे᳘ति तच्च᳘क्षुर्द्दधात्येता᳘नि वै जी᳘वतो भवन्त्येव᳘मु हैत᳘ज्जीव᳘मेव᳘ देवा᳘नाᳫं हविर्भ᳘वत्यमृ᳘तममृ᳘तानां त᳘स्मादेवं᳘ पिनष्टि पिᳫँ᳘ष᳘न्ति पिष्टा᳘न्य᳘भीन्धते कपा᳘लानि॥
</details>

<details><summary>मूलम् - श्रीधरादि</summary>

स यदा᳘ह॥  
प्राणा᳘य त्वोदाना᳘य त्वे᳘ति त᳘त्प्राणोदानौ᳘ दधाति व्याना᳘य त्वे᳘ति त᳘द्व्यानं᳘ दधाति दीर्घाम᳘नुप्र᳘सितिमा᳘युषे धामि᳘ति तदा᳘युर्द्दधाति देवो᳘ व्वः सविता हि᳘रण्यपाणिः प्र᳘तिगृभ्णात्व᳘च्छिद्रेण पाणि᳘ना सु᳘प्रतिगृहीतान्यसन्नि᳘ति च᳘क्षुषे त्वे᳘ति तच्च᳘क्षुर्द्दधात्येता᳘नि वै जी᳘वतो भवन्त्येव᳘मु हैत᳘ज्जीव᳘मेव᳘ देवा᳘नाᳫं हविर्भ᳘वत्यमृ᳘तममृ᳘तानां त᳘स्मादेवं᳘ पिनष्टि पिᳫँ᳘ष᳘न्ति पिष्टा᳘न्य᳘भीन्धते कपा᳘लानि॥
</details>

<details><summary>मूलम् - Weber</summary>

स यदा᳘ह॥  
प्राणा᳘य त्वोदाना᳘य त्वे᳘ति तत्प्राणोदानौ᳘ दधाति व्याना᳘य त्वे᳘ति त᳘द्व्यानं᳘ दधाति दीर्घाम᳘नु प्र᳘सितिमा᳘युषे धामिति तदा᳘युर्दधाति देवो᳘ वः सविता हि᳘रण्यपाणिः प्र᳘तिगृभ्णात्वछिद्रेण पाणि᳘ना सु᳘प्रतिगृहीतान्यसन्नि᳘ति च᳘क्षुषे त्वे᳘ति तच्च᳘क्षुर्दधात्येता᳘नि वै जी᳘वतो भवन्त्येव᳘मु हैत᳘ज्जीव᳘मेव᳘ देवा᳘नाᳫं हविर्भ᳘वत्यमृ᳘तममृ᳘तानां त᳘स्मादेव᳘म् पिनष्टि पिंषन्ति पिष्टा᳘न्यॗभीन्धते कपा᳘लानि॥
</details>

<details><summary>मूलम् - विस्वरम्</summary>

स यदाह- प्राणाय त्वोदानाय त्वेति, तत्प्राणोदानौ दधाति । व्यानाय त्वेति, तद् व्यानं दधाति । दीर्घामनुप्रसितिमायुषेधामिति, तदायुर्दधाति । देवो वः सविता हिरण्यपाणिः प्रतिगृभ्णात्वच्छिद्रेण पाणिना, सुप्रतिगृहीतान्यसन्निति । चक्षुषे त्वेति, तच्चक्षुर्दधाति । एतानि वै जीवतो भवन्ति । एवमु हैतज्जीवमेव देवानां हविर्भवत्यमृतममृतानाम् । तस्मादेवं पिनष्टि । पिंषन्ति पिष्टानि, अभीन्धते कपालानि ॥ २१॥ 
</details>

<details><summary>सायणः</summary>

मन्त्रप्रयोगेणास्य परिहारं दर्शयति- **स यदाहे**ति । पेषणसमये प्राणाय त्वेत्यादिमन्त्रं प्रयुञ्जान प्राणादीनेव [^१_५२] पुनरस्मिन् हविषि स्थापयतीत्यर्थः । गतमन्यत् । **एतानि वै जीवत** इत्यादि । ‘एतानि‘ प्राणोदानधारणादीनि ‘जीवतः‘ पुरुषस्य लिङ्गानि । ‘एवम्‘ अनेन मन्त्रप्रयोगेण प्राणोदानादिस्थापने सति हविरपि सजीवमेवेति युक्तं तस्यामृतत्वसाधनमित्यभिप्रायः । **पिँषन्ती**ति । एवं समन्त्रकमध्वर्युणा पेषणे कृते सति यजमानपरिचारिका अवशिष्टं सर्वं चूर्णीकुर्युः [^२_५२] । तथोपहितानि च कपालानि ‘अभीन्धते‘ अङ्गारैः प्रदीप्तानि कुर्युरित्यर्थः ॥ २१ ॥ 

[^१_५२]: प्राणादीनेवेत्यस्य स्थाने ‘मन्त्रप्रयोगेण तस्य निर्जीवत्वं परिहरन् प्राणादीनेव‘ -इति पा० ।

[^२_५२]: ”दासी पिनष्टि, पत्नी वा, अपि वा पत्न्यवहन्ति, शुद्रा पिनष्टि” -इति (आ० श्रौ० सू० १. २१. ८.९.) ।
</details>

<details><summary>Eggeling</summary>

21. When he now says: 'For out-breathing thee! for in-breathing thee!' he thereby again imparts out-breathing and in-breathing (to it), and by saying 'for through-breathing thee!' he imparts through-breathing (to it). By 'may I impart a long duration to the life!' he bestows life on it. By 'may the divine Savitr̥, the golden-handed, receive thee with a flawless

hand!' he says: 'May they be well received!' By 'for the eye thee!' he bestows eye-sight on it. Now these (attributes) are those of a living being; and thus that sacrificial food for the gods is indeed living, is amr̥ta (ambrosia, or not dead) for the immortals. This is the reason why he thus grinds (the rice). (Whilst) they are grinding the (ground) grains [^egg_161], (and whilst) they are heating the potsherds,--

[^egg_161]: 41:1 Piṁshanti pishṭāni; the grinding of the ground or grinding of flour (pishṭa-peshaṇa) is a common expression in later Sanskrit for doing a useless work ('carrying owls to Athens,' or coals to Newcastle'). In the present passage, however, the phrase has to be understood, according to Sāyaṇa, as meaning 'whilst they (the sacrificer's people) carry on the work of grinding begun by the Adhvaryu.'
</details>


## २२


<details open><summary>विश्वास-प्रस्तुतिः</summary>

(न्य) अथै᳘क ऽआ᳘ज्यं नि᳘र्वपति॥  
यद्वा ऽआ᳘दिष्टं देव᳘तायै हवि᳘र्गृह्य᳘ते यावद्देव᳘त्यं त᳘द्भवति तदि᳘तरेण य᳘जुषा गृह्णाति न वा᳘ ऽएतत्क᳘स्यैचन᳘ देव᳘तायै हवि᳘र्गृह्णन्ना᳘दिशति यदा᳘ज्यं त᳘स्माद᳘निरुक्तेन यजुषां गृह्णाति मही᳘नां प᳘यो ऽसी᳘ति म᳘ह्य इ᳘ति ह वा᳘ ऽएता᳘सामे᳘कं ना᳘म यद्गवां ता᳘सां वा᳘ ऽएतत्प᳘यो भवति त᳘स्मादाह मही᳘नां प᳘यो ऽसी᳘त्येव᳘मु हास्यैतत्ख᳘लु य᳘जुषैव᳘ गृहीतं᳘ भवति त᳘स्माद्वे᳘वाह मही᳘नां प᳘यो ऽसी᳘ति॥
</details>

<details><summary>मूलम् - श्रीधरादि</summary>

(न्य) अथै᳘क ऽआ᳘ज्यं नि᳘र्वपति॥  
यद्वा ऽआ᳘दिष्टं देव᳘तायै हवि᳘र्गृह्य᳘ते यावद्देव᳘त्यं त᳘द्भवति तदि᳘तरेण य᳘जुषा गृह्णाति न वा᳘ ऽएतत्क᳘स्यैचन᳘ देव᳘तायै हवि᳘र्गृह्णन्ना᳘दिशति यदा᳘ज्यं त᳘स्माद᳘निरुक्तेन यजुषां गृह्णाति मही᳘नां प᳘यो ऽसी᳘ति म᳘ह्य इ᳘ति ह वा᳘ ऽएता᳘सामे᳘कं ना᳘म यद्गवां ता᳘सां वा᳘ ऽएतत्प᳘यो भवति त᳘स्मादाह मही᳘नां प᳘यो ऽसी᳘त्येव᳘मु हास्यैतत्ख᳘लु य᳘जुषैव᳘ गृहीतं᳘ भवति त᳘स्माद्वे᳘वाह मही᳘नां प᳘यो ऽसी᳘ति॥
</details>

<details><summary>मूलम् - Weber</summary>

अथै᳘क आज्यं नि᳘र्वपति॥  
यद्वा आ᳘दिष्टं देव᳘तायै हवि᳘र्गृह्य᳘ते यावद्देव᳘त्यं त᳘द्भवति तदितरेण य᳘जुषा गृह्णाति न वा᳘ एतत्क᳘स्यै चन᳘ देव᳘तायै हवि᳘र्गृह्णन्ना᳘दिशति यदा᳘ज्यं त᳘स्माद᳘निरुक्तेन यजुषा गृह्णाति मही᳘नाम् प᳘यो ऽसीति मह्य᳘ इ᳘ति ह वा एता᳘सामे᳘कं नाम यद्ग᳘वां ता᳘सां वा᳘ एतत्प᳘यो भवति त᳘स्मादाह मही᳘नाम् प᳘यो ऽसी᳘त्येव᳘मु हास्यैतत्ख᳘लु य᳘जुषैव᳘ गृहीत᳘म् भवति त᳘स्माद्वेॗवाह मही᳘नाम् प᳘यो ऽसी᳘ति॥
</details>

<details><summary>मूलम् - विस्वरम्</summary>

अथैक आज्यं निर्वपति । यद्वा आदिष्टं देवतायै हविर्गृह्यते- यावद्देवत्यं तद् भवति । तदितरेण यजुषा गृह्णाति । न वा एतत्कस्यैचन देवतायै हविर्गृह्णन्नादिशति- यदाज्यम् । तस्मादनिरुक्तेन यजुषा गृह्णाति- ”महीनां पयो ऽसि” -(१ अ० २० मं०) इति । मह्य इति ह वा एतासामेकं नाम- यद् गवाम् । तासां वा एतत् पयो भवति । तस्मादाह- महीनां पयो ऽसीति । एवमु हास्यैतत् खलु यजुषैव गृहीतं भवति । तस्माद्वेवाह- महीनां पयो ऽसीति ॥ २२ ॥ 
</details>

<details><summary>सायणः</summary>

पेषणसमय एवाज्यस्य निर्वापं विधत्ते- **अथैक** इति । यदा चाध्वर्युः पिनष्टि, ‘अथ‘ तस्मिन्नेव समये ‘एकः‘ अन्य आग्नीध्रादिराज्यं [^१_५२] निर्वपति । अत एव सूत्रकृता पेषणाज्यनिर्वापयोः समसमयवर्तित्वं सूत्रितम्,- ”पिष्यमाणेषु निर्वपत्यन्यो महीनामित्याज्यम्” (श्रौ. सू. २. १३०.) -इति । तच्चाज्यं प्रसिद्धदेवतावाच्यग्न्यादिशब्दरहितेन मन्त्रेण ग्रहीतव्यमिति विधित्सुराह- **यद्वा** इति । ‘यत्‘ खलु हविः ”अग्नये जुष्टं गृह्णामी” त्येवं देवतायै निर्द्दिष्टं भवति, ‘तद्‘ ग्रहणसाधनं यजुश्च यावद्देवत्यं भवति, तावद्देवत्यमेव ‘तत्‘ हविर्भवति । आज्यं च सर्वदेवतासाधारणमिति देवतादेशनरहितेनैव यजुषा गृह्णीयादित्यर्थः । तथा चाज्यस्य सर्वदेवतासाधारण्यं सेत्स्यतीत्याह- **न वा** इति । एवमनिरुक्तयजुषा ग्रहणमुपपाद्य तद् विधत्ते- **तस्मादि**ति । देवतानाम निःशेषेणोक्तं यस्मिन् तत् निरुक्तम्, तद्विलक्षणमनिरुक्तम् । तादृशं च ”महीनामित्यादि यजुः”, तत्र प्रसिद्धदेवतावाचिपदस्यानुपलम्भात् ॥ 
अथैतन्मन्त्रं व्याचष्टे- **मह्य** इति । ”मह पूजायाम्” (भ्वा. प. ७३१)- मह्यन्ते पूज्यते इति ‘मह्यः‘ एतच्च ‘एतासां‘ गवाम् ‘एकं‘ साधारणं नाम । आज्यस्य पयःकार्यत्वात् ‘पयो ऽसीति‘ विकारे प्रकृतिशब्द इत्यर्थः । ग्रहीतव्याज्यप्रकाशकत्वात् ‘असि'- मन्त्रः प्रयोक्तव्य इत्याह- **एवमु** हेति । ‘एवम्‘ अनेनैव मन्त्रेणाज्ये निरुप्ते सति तस्य तत्प्रकाशनसमर्थत्वात् । यजुषैव ‘तत्‘ आज्यं गृहीतं भवतीत्यर्थः ॥ २२ ॥ ५ (२. १) ॥ 

[^१_५२]: ‘आग्नीध्रादिरित्यर्थः‘ इति पा० । तथा ”यदत्रान्यशब्देन आग्नीध्रो विवक्षितः” तत्र कर्काशयेन सह विरुध्यते । तथाच तद्भाष्यम्- "अत्रान्यशब्देन कैश्चिद्यजमानो ऽभिधातुमिष्यते । अध्वर्य्वग्नीधौ हि पेषणोपधानयोर्व्यापृतौ । इति । तथा च सूत्रकारप्रस्थानं "निरुप्याज्यं वेदो ऽसीति यजमानो वेदं करोति" -इति । यत्कारणं यत्किंचिदिह कर्तव्यं तत्सर्वमृत्विग्भिः, परिक्रीतत्वादृत्विजाम् । अतो ऽन्यशब्देन ब्रह्मा ऽभिधीयते । अन्य इत्यध्वर्युसन्निकर्षादृत्विगेव ग्रहीतुं न्याय्यो न यजमानः । सूत्रकारप्रस्थानाच्च । वचनविरोधाभ्यामन्य इति । यत्पुनरुक्तं-”निरुप्याज्यं वेदो ऽसीति यजमानो वेदं करोतीति” तत्रापि न समानकर्तृकतार्थः क्त्वाप्रत्ययादेशः । नह्यत्राज्यनिर्वापविधानमन्यत्र विहितत्वात् । तेनानिर्ज्ञातकालस्य वेदबन्धस्य कालं लक्षयितुं क्त्वाप्रत्ययविकारो ल्यप्प्रयुक्तः । यथा ऽन्यत्र निरूप्याज्यं प्रातर्दोहमन्यस्मिन्निति । तस्माद्द्रह्मैवाज्यं निर्वपेत् । निर्वापश्च पात्रान्तरे प्रक्षेपणम् । इति । का० श्रौ० सू० २ । १३० । 

इति श्रीसायणाचार्यविरचिते माधवीये वेदार्थप्रकाशे माध्यन्दिनशतपथभाष्ये द्वितीयाध्याये प्रथमं ब्राह्मणम् ॥ 
</details>

<details><summary>Eggeling</summary>

22. Some one [^egg_162] pours clarified butter (into the ājyasthālī, or butter-pot). Now whatever oblation, in being taken, is announced to a (particular) deity, that belongs to the respective deity, that he takes with a special prayer; but in taking this oblation, to wit, the butter, he does not announce it to any particular deity, and therefore takes it with an undefined formula, viz. with (Vāj. S. I, 20): 'Juice of the great ones art thou!' For 'the great ones' some (take to be) a name for the cows; and their juice indeed it is: for this reason he says, 'The juice of the great ones art thou!' And thus, moreover, is some of that (butter) taken with a sacrificial formula: and for this reason also he says, 'The juice of the great ones art thou!'

[^egg_162]: 41:2 The Āgnīdhra or somebody else, according to Sāyaṇa; but according to the Schol. on Kāty. II, 5, 9, it is done by the sacrificer himself, who thereupon prepares the veda or bunch of sacrificial grass, tied in the middle, and cut straight at each end, and used for sweeping, &c. Cf. Kāty. I, 3, 21-22; II, 5, 9.
</details>

