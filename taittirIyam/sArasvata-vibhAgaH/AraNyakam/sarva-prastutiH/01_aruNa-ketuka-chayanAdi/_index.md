+++
title = "+०१ अरुण-केतुक-चयनादि"
unicode_script = "devanagari"

+++

<details><summary>भास्करोक्त-विनियोगः</summary>

एतेषाम् आरुण-केतुको ऽस्मिन्प्रश्ने विधीयते ।  
अरुणाः काण्डर्षयः । प्रथमोऽनुवाकः शान्त्यर्थ उपधानार्थश्च ।  
"आपमापामपस्सर्वाः" इत्यत्र उपधानार्थः पुनराम्नायते ।  

</details>

## ०० भद्रं-कर्णेभिः


<details><summary>भास्करोक्त-विनियोगः</summary>

तत्राध्ययनकाले "भद्रं कर्णेभिः" इति द्वे जपति । ब्राह्मणं च भवति "भद्रं कर्णेभिरिति द्वे जपित्वा" इति ।  
उपधानकाले च द्वे अप्येते उपदध्यात् ।  
द्वे चैते त्रिष्टुभौ ।  

</details>

<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/vishvAsa-prastutiH/01/089/08_bhadraM_karNebhiH.md">
<details open><summary><h2>०८ भद्रं कर्णेभिः ...{Loading}...</h2></summary>


भ॒द्रं कर्णे॑भिः शृणु॒याम॑ देवा  
भ॒द्रं प॑श्येमा॒क्षभि॒र् यज॑त्राः+++(=यष्टव्याः)+++ ।  
स्थि॒रैर् अङ्गै॑स् तुष्टु॒वाꣳस॑स्+++(=स्तुवन्तः)+++ त॒नूभि॑र्  
व्यशे॑म+++(=प्राप्नुयाम)+++ दे॒वहि॑तं॒ यद् आयुः॑॥

</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/sarvASh_TIkAH/01/089/08_bhadraM_karNebhiH.md">
<details open><summary><h2>008 ...{Loading}...</h2></summary>
<details><summary>अधिमन्त्रम् - sa</summary>

- देवता - विश्वेदेवाः
- ऋषिः - गोतमो राहूगणः
- छन्दः - त्रिष्टुप्
</details>
<details><summary>Thomson & Solcum</summary>

भद्रं꣡ क꣡र्णेभिः शृणुयाम देवा  
भद्र꣡म् पश्येम अक्ष꣡भिर् यजत्राः  
स्थिरइ꣡र् अ꣡ङ्गैस् तुष्टुवां꣡सस् तनू꣡भिर्  
वि꣡ अशेम देव꣡हितं य꣡द् आ꣡युः
</details>
<details><summary>Vedaweb annotation</summary>

_________
**Strata**  
Normal on metrical evidence alone

_________
**Pāda-label**  
genre M  
genre M  
genre M  
genre M
_________
**Morph**  
bhadrám ← bhadrá- (nominal stem)  
{case:NOM, gender:N, number:SG}

devāḥ ← devá- (nominal stem)  
{case:VOC, gender:M, number:PL}

kárṇebhiḥ ← kárṇa- (nominal stem)  
{case:INS, gender:M, number:PL}

śr̥ṇuyāma ← √śru- (root)  
{number:PL, person:1, mood:OPT, tense:PRS, voice:ACT}

akṣábhiḥ ← ákṣi ~ akṣán- (nominal stem)  
{case:INS, gender:N, number:PL}

bhadrám ← bhadrá- (nominal stem)  
{case:NOM, gender:N, number:SG}

paśyema ← √paś- (root)  
{number:PL, person:1, mood:OPT, tense:PRS, voice:ACT}

yajatrāḥ ← yájatra- (nominal stem)  
{case:VOC, gender:M, number:PL}

áṅgaiḥ ← áṅga- (nominal stem)  
{case:INS, gender:N, number:PL}

sthiraíḥ ← sthirá- (nominal stem)  
{case:INS, gender:N, number:PL}

tanū́bhiḥ ← tanū́- (nominal stem)  
{case:INS, gender:F, number:PL}

tuṣṭuvā́ṁsaḥ ← √stu- (root)  
{case:NOM, gender:M, number:PL, tense:PRF, voice:ACT}

aśema ← √naś- 1 (root)  
{number:PL, person:1, mood:OPT, tense:AOR, voice:ACT}

ā́yuḥ ← ā́yus- (nominal stem)  
{case:NOM, gender:N, number:SG}

deváhitam ← deváhita- (nominal stem)  
{case:NOM, gender:N, number:SG}

ví ← ví (invariable)  
{}

yát ← yá- (pronoun)  
{case:NOM, gender:N, number:SG}

</details>
<details><summary>पद-पाठः</summary>

भ॒द्रम् । कर्णे॑भिः । शृ॒णु॒या॒म॒ । दे॒वाः॒ । भ॒द्रम् । प॒श्ये॒म॒ । अ॒क्षऽभिः॑ । य॒ज॒त्राः॒ ।  
स्थि॒रैः । अङ्गैः॑ । तु॒स्तु॒ऽवांसः॑ । त॒नूभिः॑ । वि । अ॒शे॒म॒ । दे॒वऽहि॑तम् । यत् । आयुः॑ ॥
</details>
<details><summary>Hellwig Grammar</summary>

-   *bhadraṃ* ← *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
fine-looking; beautiful.”

_________

- *karṇebhiḥ* ← *karṇa*
- \[noun\], instrumental, plural, masculine
- “ear; Karṇa; karṇa \[word\]; auricle; fluke; diameter; lobule.”

_________

- *śṛṇuyāma* ← *śru*
- \[verb\], plural, Present optative
- “listen; come to know; hear; hear; listen; study; heed; learn.”

_________

- *devā* ← *devāḥ* ← *deva*
- \[noun\], vocative, plural, masculine
- “Deva; Hindu deity; king; deity; Indra; deva \[word\]; God; Jina;
Viśvedevās; mercury; natural phenomenon; gambling.”

_________

- *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
fine-looking; beautiful.”

_________

- *paśyemākṣabhir* ← *paśyema* ← *paś*
- \[verb\], plural, Present optative
- “see; view; watch; meet; observe; think of; look; examine; behold;
visit; understand.”

_________

- *paśyemākṣabhir* ← *akṣabhiḥ* ← *akṣa*
- \[noun\], instrumental, plural, neuter
- “eye; akṣa \[word\]; hole.”

_________

- *yajatrāḥ* ← *yajatra*
- \[noun\], vocative, plural, masculine
- “adorable.”

_________

- *sthirair* ← *sthiraiḥ* ← *sthira*
- \[noun\], instrumental, plural, neuter
- “firm; hard; lasting; calm; stable; immovable; firm; strong; sthira
\[word\]; vegetable; potent; steadfast; durable; firm; trustworthy;
trustworthy; diligent.”

_________

- *aṅgais* ← *aṅgaiḥ* ← *aṅga*
- \[noun\], instrumental, plural, neuter
- “body part; body; part; limb; extremity; Vedāṅga; section; root;
army unit; aṅga \[word\]; subsection; aṅgamantra; part; body;
ingredient.”

_________

- *tuṣṭuvāṃsas* ← *tuṣṭuvāṃsaḥ* ← *stu*
- \[verb noun\], nominative, plural
- “laud; praise; declare; stu.”

_________

- *tanūbhir* ← *tanūbhiḥ* ← *tanū*
- \[noun\], instrumental, plural, feminine
- “body; self; own(a); person; form.”

_________

- *vy* ← *vi*
- \[adverb\]
- “apart; away; away.”

_________

- *aśema* ← *aś*
- \[verb\], plural, Present optative
- “get; reach; enter (a state).”

_________

- *devahitaṃ* ← *deva*
- \[noun\], masculine
- “Deva; Hindu deity; king; deity; Indra; deva \[word\]; God; Jina;
Viśvedevās; mercury; natural phenomenon; gambling.”

_________

- *devahitaṃ* ← *hitam* ← *dhā*
- \[verb noun\], nominative, singular
- “put; give; cause; get; hold; make; provide; lend; wear; install;
have; enter (a state); supply; hold; take; show.”

_________

- *yad* ← *yat* ← *yad*
- \[noun\], nominative, singular, neuter
- “who; which; yat \[pronoun\].”

_________

- *āyuḥ* ← *āyus*
- \[noun\], nominative, singular, neuter
- “life; longevity; āyus; life; āyus \[word\]; Āyus.”

_________

</details>
<details><summary>सायण-भाष्यम्</summary>

हे **देवाः** दानादिगुणयुक्ताः सर्वे देवाः **कर्णेभिः** अस्मदीयैः श्रोत्रैः **भद्रं** भजनीयं कल्याणं वचनं **शृणुयाम** युष्मत्प्रसादाच्छ्रोतुं समर्थाः स्याम । अस्माकं बाधिर्यं कदाचिदपि मा भूत् । हे **यजत्राः** योगेषु चरुपुरोडाशादिभिर्यष्टव्या देवाः **अक्षभिः** अक्षिभिरात्मीयैश्चक्षुर्भिः भद्रं शोभनं **पश्येम** द्रष्टुं समर्थाः स्याम । अस्माकं दृष्टिप्रतिघातोऽपि मा भूत् ( ' इत्यस्यानन्तरं ‘ श्रोत्रचक्षुषोः भद्राभद्रविषयश्रवणदर्शने प्रतिनियते । अतो नित्यं भद्रविषयश्रवणदर्शने स्यातामिति प्रार्थ्यते   ' इत्यधिकम् )। **स्थिरैः** दृढैः **अङ्गैः** हस्तपादादिभिरवयवैः **तनूभिः** शरीरैश्च युक्ता वयं **तुष्टुवांसः** युष्मान् स्तुवन्तः **यत् आयुः** षोडशाधिकशतप्रमाणं विंशत्यधिकशतप्रमाणं वा **देवहितं** देवेन प्रजापतिना स्थापितं तत् **व्यशेम** प्राप्नुयाम ॥ कर्णेभिः ‘ बहुलं छन्दसि ' इति भिसः ऐसभावः । अक्षभिः । छन्दस्यपि दृश्यते ' इति अनङ् स च उदात्तः । यजत्राः । ‘ अमिनक्षि° ' इत्यादिना यजे: अत्रन्प्रत्ययः । तुष्टुवांसः । ‘ ष्टुञ् स्तुतौ । लिटः क्वसुः । ‘ शर्पूर्वाः खयः' इति तकारः शिष्यते । अशेम । **अशू** व्याप्तौ ' । लिङ्याशिष्यङ्'। यदि तु तत्र परिगणनमन्यव्यावृत्त्यर्थं तदानीं लिङि व्यत्ययेन शप् । देवहितम् ।' तृतीया कर्मणि' इति पूर्वपदप्रकृतिस्वरत्वम् ॥
</details>
<details><summary>Wilson</summary>

_________
**English translation:**  

“Let us hear, gods, with our ears, what is good; objects of sacrifice, let us see with our eyes what is good; let us, engaged in your praises, enjoy, with firm limb and (sound) bodies, the term of life granted by the gods.”

_________
**Commentary by Sāyaṇa: Ṛgveda-bhāṣya**  

Devahitam = (singular) **Prajāpati**, a patriarch or **Brahmā**
</details>
<details><summary>Jamison Brereton</summary>

Might we hear (only what is) auspicious with our ears, o gods; might we  see (only what is) auspicious with our eyes, o you who are worthy of  the sacrifice.  
Having praised (you?), with sturdy limbs and bodies might we traverse  the lifetime that has been established by the gods.
</details>
<details><summary>Griffith</summary>

Gods, may we with our ears listen to what is good, and with our eyes see what is good, ye Holy Ones.  
With limbs and bodies firm may we extolling you attain the term of life appointed by the Gods.
</details>
<details><summary>Geldner</summary>

Gutes wollen wir mit Ohren hören, ihr Götter, Gutes mit Augen sehen, ihr Opferwürdige. Mit festen Gliedern und Leibern wollen wir, die wir lobgesungen haben, das gottgesetzte Alter erreichen.
</details>
<details><summary>Grassmann</summary>

Heilvolles lasst uns mit den Ohren hören, heilvolles schaun mit Augen, hehre Götter, Mit festen Gliedern stehend, festen Leibern, das gottgesetzte Lebensziel erreichen.
</details>
<details><summary>Elizarenkova</summary>

Прекрасное да услышим мы ушами, о боги!  
Прекрасное да увидим мы глазами, о достойные жертв!  
Восхвалив вас, с крепкими членами и телами  
Мы хотим достигнуть срока жизни, что положен (нам) богами!
</details>
<details><summary>अधिमन्त्रम् (VC)</summary>

- विश्वेदेवा:
- गोतमो राहूगणः
- विराट्त्रिष्टुप्
- धैवतः
</details>
<details><summary>दयानन्द-सरस्वती (हि) - विषयः</summary>

मनुष्यों को ऐसा करके क्या-क्या करना चाहिये, यह उपदेश अगले मन्त्र में किया है ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  हे (यजत्राः) संगम करनेवाले (देवाः) विद्वानो ! आप लोगों के संग से (तनूभिः) बढ़े हुए बलोंवाले शरीर (स्थिरैः) दृढ़ (अङ्गैः) पुष्ट शिर आदि अङ्ग वा ब्रह्मचर्यादि नियमों से (तुष्टुवांसः) पदार्थों के गुणों की स्तुति करते हुए हम लोग (कर्णेभिः) कानों से (यत्) जो (भद्रम्) कल्याणकारक पढ़ना-पढ़ाना है, उसको (शृणुयाम) सुनें-सुनावें (अक्षभिः) बाहरी-भीतरली आँखों से जो (भद्रम्) शरीर और आत्मा का सुख है, उसको (पश्येम) देखें, इस प्रकार उक्त शरीर और अङ्गों से जो (देवहितम्) विद्वानों की हित करनेवाली (आयुः) अवस्था है, उसको (वि) (अशेम) वार-वार प्राप्त होवें ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  विद्वान्, आप्त और सज्जनों के संग के विना कोई सत्यविद्या का वचन सत्य-दर्शन और सत्य व्यवहारमय अवस्था को नहीं पा सकता और न इसके विना किसी का शरीर और आत्मा दृढ़ हो सकता है, इससे सब मनुष्यों को यह उक्त व्यवहार वर्त्तना योग्य है ॥ ८ ॥
</details>
<details><summary>दयानन्द-सरस्वती (हि) - अन्वयः</summary>

अन्वय:  हे यजत्रा देवा ! भवत्सङ्गेन तनूभिः स्थिरैरङ्गैस्तुष्टुवांसः सन्तो वयं कर्णेभिर्यद्भद्रं तच्छृणुयामाक्षभिर्यद्भद्रं तत्पश्येम एवं तनूभिः स्थिरैरङ्गैर्यद्देवहितमायुस्तदशेम ॥ ८ ॥
</details>
<details><summary>दयानन्द-सरस्वती (हि) - विषयः</summary>

मनुष्यैरेवं कृत्वा किं किमाचरणीयमित्युपदिश्यते ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  (भद्रम्) कल्याणकारकमध्ययनाध्यापनम् (कर्णेभिः) श्रोत्रैः। अत्र ऐसभावः। (शृणुयाम) (देवाः) विद्वांसः (भद्रम्) शरीरात्मसुखम् (पश्येम) (अक्षभिः) बाह्याभ्यन्तरैर्नेत्रैः। छन्दस्यपि दृश्यते। (अष्टा०७.१.७६) अनेन सूत्रेणाक्षिशब्दस्य भिस्यनङादेशः। (यजत्रा) यजन्ति सङ्गच्छन्ते ये ते। अमिनक्षियजिवधिपतिभ्योऽत्रन्। (उणा०३.१०३) अनेनौणादिकसूत्रेण यजधातोरत्रन्। (स्थिरैः) निश्चलैः (अङ्गैः) शिर आदिभिर्ब्रह्मचर्यादिभिर्वा (तुष्टुवांसः) पदार्थगुणान् स्तुवन्तः (तनूभिः) विस्तृतबलैः शरीरैः (वि) विविधार्थे (अशेम) प्राप्नुयाम। अत्राऽशूङ् धातो लिङ्याशिष्यङ् (अष्टा०३.१.८६) इत्यङ्। सार्वधातुकसंज्ञया लिङः सलोप इति सकारलोपः। आर्द्धधातुकसंज्ञया शपोऽभावः। (देवहितम्) देवेभ्यो विद्वद्भ्यो हितम् (यत्) (आयुः) जीवनम् ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  नहि विदुषां सत्पुरुषाणामाप्तानां सङ्गेन विना कश्चित्ससत्यविद्यावचः सत्यं दर्शनं सत्यनिष्ठामायुश्च प्राप्तुं शक्नोति, न ह्येतैर्विना कस्यचिच्छरीमात्मा च दृढो भवितुं शक्यस्तस्मादेतत्सर्वैर्मनुष्यैः सदाऽनुष्ठेयम् ॥ ८ ॥
</details>
<details><summary>सविता जोशी ← दयानन्द-सरस्वती (म) - भावार्थः</summary>

भावार्थभाषाः -  विद्वान, आप्त व सज्जनांच्या संगतिशिवाय कुणीही सत्यविद्येची वाणी, सत्यदर्शन व व्यवहार प्राप्त करू शकत नाही व त्यांच्याशिवाय कुणाचे शरीर व आत्मा दृढ होऊ शकत नाही, त्यासाठी सर्व माणसांनी वरील व्यवहाराप्रमाणे वागणे योग्य आहे. ॥ ८ ॥
</details>
</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/vishvAsa-prastutiH/01/089/06_svasti_na.md">
<details open><summary><h2>०६ स्वस्ति न ...{Loading}...</h2></summary>


स्व॒स्ति न॒ इन्द्रो॑ वृ॒द्ध-श्र॑वाः  
स्व॒स्ति नः॑ पू॒षा वि॒श्व-वे॑दाः+++(=ज्ञानानि)+++ ।  
स्व॒स्ति न॒स् तार्क्ष्यो॒ अरि॑ष्ट-नेमिः  
स्व॒स्ति नो॒ बृह॒स्पति॑र् दधातु ॥

</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/sarvASh_TIkAH/01/089/06_svasti_na.md">
<details open><summary><h2>008 ...{Loading}...</h2></summary>
<details><summary>अधिमन्त्रम् - sa</summary>

- देवता - विश्वेदेवाः
- ऋषिः - गोतमो राहूगणः
- छन्दः - त्रिष्टुप्
</details>
<details><summary>Thomson & Solcum</summary>

भद्रं꣡ क꣡र्णेभिः शृणुयाम देवा  
भद्र꣡म् पश्येम अक्ष꣡भिर् यजत्राः  
स्थिरइ꣡र् अ꣡ङ्गैस् तुष्टुवां꣡सस् तनू꣡भिर्  
वि꣡ अशेम देव꣡हितं य꣡द् आ꣡युः
</details>
<details><summary>Vedaweb annotation</summary>

_________
**Strata**  
Normal on metrical evidence alone

_________
**Pāda-label**  
genre M  
genre M  
genre M  
genre M
_________
**Morph**  
bhadrám ← bhadrá- (nominal stem)  
{case:NOM, gender:N, number:SG}

devāḥ ← devá- (nominal stem)  
{case:VOC, gender:M, number:PL}

kárṇebhiḥ ← kárṇa- (nominal stem)  
{case:INS, gender:M, number:PL}

śr̥ṇuyāma ← √śru- (root)  
{number:PL, person:1, mood:OPT, tense:PRS, voice:ACT}

akṣábhiḥ ← ákṣi ~ akṣán- (nominal stem)  
{case:INS, gender:N, number:PL}

bhadrám ← bhadrá- (nominal stem)  
{case:NOM, gender:N, number:SG}

paśyema ← √paś- (root)  
{number:PL, person:1, mood:OPT, tense:PRS, voice:ACT}

yajatrāḥ ← yájatra- (nominal stem)  
{case:VOC, gender:M, number:PL}

áṅgaiḥ ← áṅga- (nominal stem)  
{case:INS, gender:N, number:PL}

sthiraíḥ ← sthirá- (nominal stem)  
{case:INS, gender:N, number:PL}

tanū́bhiḥ ← tanū́- (nominal stem)  
{case:INS, gender:F, number:PL}

tuṣṭuvā́ṁsaḥ ← √stu- (root)  
{case:NOM, gender:M, number:PL, tense:PRF, voice:ACT}

aśema ← √naś- 1 (root)  
{number:PL, person:1, mood:OPT, tense:AOR, voice:ACT}

ā́yuḥ ← ā́yus- (nominal stem)  
{case:NOM, gender:N, number:SG}

deváhitam ← deváhita- (nominal stem)  
{case:NOM, gender:N, number:SG}

ví ← ví (invariable)  
{}

yát ← yá- (pronoun)  
{case:NOM, gender:N, number:SG}

</details>
<details><summary>पद-पाठः</summary>

भ॒द्रम् । कर्णे॑भिः । शृ॒णु॒या॒म॒ । दे॒वाः॒ । भ॒द्रम् । प॒श्ये॒म॒ । अ॒क्षऽभिः॑ । य॒ज॒त्राः॒ ।  
स्थि॒रैः । अङ्गैः॑ । तु॒स्तु॒ऽवांसः॑ । त॒नूभिः॑ । वि । अ॒शे॒म॒ । दे॒वऽहि॑तम् । यत् । आयुः॑ ॥
</details>
<details><summary>Hellwig Grammar</summary>

-   *bhadraṃ* ← *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
fine-looking; beautiful.”

_________

- *karṇebhiḥ* ← *karṇa*
- \[noun\], instrumental, plural, masculine
- “ear; Karṇa; karṇa \[word\]; auricle; fluke; diameter; lobule.”

_________

- *śṛṇuyāma* ← *śru*
- \[verb\], plural, Present optative
- “listen; come to know; hear; hear; listen; study; heed; learn.”

_________

- *devā* ← *devāḥ* ← *deva*
- \[noun\], vocative, plural, masculine
- “Deva; Hindu deity; king; deity; Indra; deva \[word\]; God; Jina;
Viśvedevās; mercury; natural phenomenon; gambling.”

_________

- *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
fine-looking; beautiful.”

_________

- *paśyemākṣabhir* ← *paśyema* ← *paś*
- \[verb\], plural, Present optative
- “see; view; watch; meet; observe; think of; look; examine; behold;
visit; understand.”

_________

- *paśyemākṣabhir* ← *akṣabhiḥ* ← *akṣa*
- \[noun\], instrumental, plural, neuter
- “eye; akṣa \[word\]; hole.”

_________

- *yajatrāḥ* ← *yajatra*
- \[noun\], vocative, plural, masculine
- “adorable.”

_________

- *sthirair* ← *sthiraiḥ* ← *sthira*
- \[noun\], instrumental, plural, neuter
- “firm; hard; lasting; calm; stable; immovable; firm; strong; sthira
\[word\]; vegetable; potent; steadfast; durable; firm; trustworthy;
trustworthy; diligent.”

_________

- *aṅgais* ← *aṅgaiḥ* ← *aṅga*
- \[noun\], instrumental, plural, neuter
- “body part; body; part; limb; extremity; Vedāṅga; section; root;
army unit; aṅga \[word\]; subsection; aṅgamantra; part; body;
ingredient.”

_________

- *tuṣṭuvāṃsas* ← *tuṣṭuvāṃsaḥ* ← *stu*
- \[verb noun\], nominative, plural
- “laud; praise; declare; stu.”

_________

- *tanūbhir* ← *tanūbhiḥ* ← *tanū*
- \[noun\], instrumental, plural, feminine
- “body; self; own(a); person; form.”

_________

- *vy* ← *vi*
- \[adverb\]
- “apart; away; away.”

_________

- *aśema* ← *aś*
- \[verb\], plural, Present optative
- “get; reach; enter (a state).”

_________

- *devahitaṃ* ← *deva*
- \[noun\], masculine
- “Deva; Hindu deity; king; deity; Indra; deva \[word\]; God; Jina;
Viśvedevās; mercury; natural phenomenon; gambling.”

_________

- *devahitaṃ* ← *hitam* ← *dhā*
- \[verb noun\], nominative, singular
- “put; give; cause; get; hold; make; provide; lend; wear; install;
have; enter (a state); supply; hold; take; show.”

_________

- *yad* ← *yat* ← *yad*
- \[noun\], nominative, singular, neuter
- “who; which; yat \[pronoun\].”

_________

- *āyuḥ* ← *āyus*
- \[noun\], nominative, singular, neuter
- “life; longevity; āyus; life; āyus \[word\]; Āyus.”

_________

</details>
<details><summary>सायण-भाष्यम्</summary>

हे **देवाः** दानादिगुणयुक्ताः सर्वे देवाः **कर्णेभिः** अस्मदीयैः श्रोत्रैः **भद्रं** भजनीयं कल्याणं वचनं **शृणुयाम** युष्मत्प्रसादाच्छ्रोतुं समर्थाः स्याम । अस्माकं बाधिर्यं कदाचिदपि मा भूत् । हे **यजत्राः** योगेषु चरुपुरोडाशादिभिर्यष्टव्या देवाः **अक्षभिः** अक्षिभिरात्मीयैश्चक्षुर्भिः भद्रं शोभनं **पश्येम** द्रष्टुं समर्थाः स्याम । अस्माकं दृष्टिप्रतिघातोऽपि मा भूत् ( ' इत्यस्यानन्तरं ‘ श्रोत्रचक्षुषोः भद्राभद्रविषयश्रवणदर्शने प्रतिनियते । अतो नित्यं भद्रविषयश्रवणदर्शने स्यातामिति प्रार्थ्यते   ' इत्यधिकम् )। **स्थिरैः** दृढैः **अङ्गैः** हस्तपादादिभिरवयवैः **तनूभिः** शरीरैश्च युक्ता वयं **तुष्टुवांसः** युष्मान् स्तुवन्तः **यत् आयुः** षोडशाधिकशतप्रमाणं विंशत्यधिकशतप्रमाणं वा **देवहितं** देवेन प्रजापतिना स्थापितं तत् **व्यशेम** प्राप्नुयाम ॥ कर्णेभिः ‘ बहुलं छन्दसि ' इति भिसः ऐसभावः । अक्षभिः । छन्दस्यपि दृश्यते ' इति अनङ् स च उदात्तः । यजत्राः । ‘ अमिनक्षि° ' इत्यादिना यजे: अत्रन्प्रत्ययः । तुष्टुवांसः । ‘ ष्टुञ् स्तुतौ । लिटः क्वसुः । ‘ शर्पूर्वाः खयः' इति तकारः शिष्यते । अशेम । **अशू** व्याप्तौ ' । लिङ्याशिष्यङ्'। यदि तु तत्र परिगणनमन्यव्यावृत्त्यर्थं तदानीं लिङि व्यत्ययेन शप् । देवहितम् ।' तृतीया कर्मणि' इति पूर्वपदप्रकृतिस्वरत्वम् ॥
</details>
<details><summary>Wilson</summary>

_________
**English translation:**  

“Let us hear, gods, with our ears, what is good; objects of sacrifice, let us see with our eyes what is good; let us, engaged in your praises, enjoy, with firm limb and (sound) bodies, the term of life granted by the gods.”

_________
**Commentary by Sāyaṇa: Ṛgveda-bhāṣya**  

Devahitam = (singular) **Prajāpati**, a patriarch or **Brahmā**
</details>
<details><summary>Jamison Brereton</summary>

Might we hear (only what is) auspicious with our ears, o gods; might we  see (only what is) auspicious with our eyes, o you who are worthy of  the sacrifice.  
Having praised (you?), with sturdy limbs and bodies might we traverse  the lifetime that has been established by the gods.
</details>
<details><summary>Griffith</summary>

Gods, may we with our ears listen to what is good, and with our eyes see what is good, ye Holy Ones.  
With limbs and bodies firm may we extolling you attain the term of life appointed by the Gods.
</details>
<details><summary>Geldner</summary>

Gutes wollen wir mit Ohren hören, ihr Götter, Gutes mit Augen sehen, ihr Opferwürdige. Mit festen Gliedern und Leibern wollen wir, die wir lobgesungen haben, das gottgesetzte Alter erreichen.
</details>
<details><summary>Grassmann</summary>

Heilvolles lasst uns mit den Ohren hören, heilvolles schaun mit Augen, hehre Götter, Mit festen Gliedern stehend, festen Leibern, das gottgesetzte Lebensziel erreichen.
</details>
<details><summary>Elizarenkova</summary>

Прекрасное да услышим мы ушами, о боги!  
Прекрасное да увидим мы глазами, о достойные жертв!  
Восхвалив вас, с крепкими членами и телами  
Мы хотим достигнуть срока жизни, что положен (нам) богами!
</details>
<details><summary>अधिमन्त्रम् (VC)</summary>

- विश्वेदेवा:
- गोतमो राहूगणः
- विराट्त्रिष्टुप्
- धैवतः
</details>
<details><summary>दयानन्द-सरस्वती (हि) - विषयः</summary>

मनुष्यों को ऐसा करके क्या-क्या करना चाहिये, यह उपदेश अगले मन्त्र में किया है ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  हे (यजत्राः) संगम करनेवाले (देवाः) विद्वानो ! आप लोगों के संग से (तनूभिः) बढ़े हुए बलोंवाले शरीर (स्थिरैः) दृढ़ (अङ्गैः) पुष्ट शिर आदि अङ्ग वा ब्रह्मचर्यादि नियमों से (तुष्टुवांसः) पदार्थों के गुणों की स्तुति करते हुए हम लोग (कर्णेभिः) कानों से (यत्) जो (भद्रम्) कल्याणकारक पढ़ना-पढ़ाना है, उसको (शृणुयाम) सुनें-सुनावें (अक्षभिः) बाहरी-भीतरली आँखों से जो (भद्रम्) शरीर और आत्मा का सुख है, उसको (पश्येम) देखें, इस प्रकार उक्त शरीर और अङ्गों से जो (देवहितम्) विद्वानों की हित करनेवाली (आयुः) अवस्था है, उसको (वि) (अशेम) वार-वार प्राप्त होवें ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  विद्वान्, आप्त और सज्जनों के संग के विना कोई सत्यविद्या का वचन सत्य-दर्शन और सत्य व्यवहारमय अवस्था को नहीं पा सकता और न इसके विना किसी का शरीर और आत्मा दृढ़ हो सकता है, इससे सब मनुष्यों को यह उक्त व्यवहार वर्त्तना योग्य है ॥ ८ ॥
</details>
<details><summary>दयानन्द-सरस्वती (हि) - अन्वयः</summary>

अन्वय:  हे यजत्रा देवा ! भवत्सङ्गेन तनूभिः स्थिरैरङ्गैस्तुष्टुवांसः सन्तो वयं कर्णेभिर्यद्भद्रं तच्छृणुयामाक्षभिर्यद्भद्रं तत्पश्येम एवं तनूभिः स्थिरैरङ्गैर्यद्देवहितमायुस्तदशेम ॥ ८ ॥
</details>
<details><summary>दयानन्द-सरस्वती (हि) - विषयः</summary>

मनुष्यैरेवं कृत्वा किं किमाचरणीयमित्युपदिश्यते ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  (भद्रम्) कल्याणकारकमध्ययनाध्यापनम् (कर्णेभिः) श्रोत्रैः। अत्र ऐसभावः। (शृणुयाम) (देवाः) विद्वांसः (भद्रम्) शरीरात्मसुखम् (पश्येम) (अक्षभिः) बाह्याभ्यन्तरैर्नेत्रैः। छन्दस्यपि दृश्यते। (अष्टा०७.१.७६) अनेन सूत्रेणाक्षिशब्दस्य भिस्यनङादेशः। (यजत्रा) यजन्ति सङ्गच्छन्ते ये ते। अमिनक्षियजिवधिपतिभ्योऽत्रन्। (उणा०३.१०३) अनेनौणादिकसूत्रेण यजधातोरत्रन्। (स्थिरैः) निश्चलैः (अङ्गैः) शिर आदिभिर्ब्रह्मचर्यादिभिर्वा (तुष्टुवांसः) पदार्थगुणान् स्तुवन्तः (तनूभिः) विस्तृतबलैः शरीरैः (वि) विविधार्थे (अशेम) प्राप्नुयाम। अत्राऽशूङ् धातो लिङ्याशिष्यङ् (अष्टा०३.१.८६) इत्यङ्। सार्वधातुकसंज्ञया लिङः सलोप इति सकारलोपः। आर्द्धधातुकसंज्ञया शपोऽभावः। (देवहितम्) देवेभ्यो विद्वद्भ्यो हितम् (यत्) (आयुः) जीवनम् ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  नहि विदुषां सत्पुरुषाणामाप्तानां सङ्गेन विना कश्चित्ससत्यविद्यावचः सत्यं दर्शनं सत्यनिष्ठामायुश्च प्राप्तुं शक्नोति, न ह्येतैर्विना कस्यचिच्छरीमात्मा च दृढो भवितुं शक्यस्तस्मादेतत्सर्वैर्मनुष्यैः सदाऽनुष्ठेयम् ॥ ८ ॥
</details>
<details><summary>सविता जोशी ← दयानन्द-सरस्वती (म) - भावार्थः</summary>

भावार्थभाषाः -  विद्वान, आप्त व सज्जनांच्या संगतिशिवाय कुणीही सत्यविद्येची वाणी, सत्यदर्शन व व्यवहार प्राप्त करू शकत नाही व त्यांच्याशिवाय कुणाचे शरीर व आत्मा दृढ होऊ शकत नाही, त्यासाठी सर्व माणसांनी वरील व्यवहाराप्रमाणे वागणे योग्य आहे. ॥ ८ ॥
</details>
</details>
</div>


## ०१ अब्-इष्टकाद्य्-उपधानम्
### ०१ महानाम्न्यः

<details><summary>भास्करोक्त-विनियोगः</summary>

उत्तरा महानाम्न्यः पञ्चानुष्टुभः ।  
ताभिस् सर्वाभिर् अध्ययन-काले उदकं संस्पृश्य  
अन्तेवासिने दद्याद् आचार्यो व्रताय ।  
उपधानकाले तु आद्याभिः तिसृभिः पृथगुपधाय  
ततो द्वाभ्याम् उपदध्यात् ।  

</details>


<details open><summary>विश्वास-प्रस्तुतिः</summary>

आप॑मापाम॒पस्सर्वाः᳚ ।  
अ॒स्माद॒स्मादि॒तोऽमुतः॑ ।  [1]
अ॒ग्निर्वा॒युश्च॒ सूर्य॑श्च ।  
स॒हस॑ञ्चस्क॒रर्धि॑या ।  

</details>

<details><summary>मूलम्</summary>

आप॑मापाम॒पस्सर्वाः᳚ ।  
अ॒स्माद॒स्मादि॒तोऽमुतः॑ ।  [1]
अ॒ग्निर्वा॒युश्च॒ सूर्य॑श्च ।  
स॒ह स॑ञ्चस्क॒रर्धि॑या ।  

</details>


<details><summary>भट्टभास्कर-टीका</summary>

तत्र प्रथमा - **आपमापामिति** ॥ आप्नोतेः छान्दसे लुङि लृदित्वादङ् । नित्यतायां च द्विर्वचनं, "अनुदात्तं च" इति द्वितीयस्य निघातः ।  वर्णव्यत्ययेन दीर्घत्वम् । **आपमापामिति** आपमापं पुनः पुनः प्राप्नुवानीति । "ऊडिदम्" इति अद्भ्यो विभक्तिरुदात्ता ।  भूत एव वा इति लुङ् - सर्वा अपः भृशं प्राप्तवानस्मीति ।

कास्सर्वा इत्याह - **आपमापामिति** स्थानात् यस्माद्यस्मात् आपः प्रस्रवन्ति । वीप्सायां द्विर्वचने व्यत्ययेन द्वितीयस्य निघाताभावः । उक्तं स्थानविशेषाभिप्रायेण । इदानीं सामान्याभिप्रायेणाप्याह - **इतः** पृथिव्याः **अमुतः** च दिवः रश्मिवाय्वादिभिरानीयन्ते विसृज्यन्ते च त्रयाणां "ऊडिदम्" इति विभक्तेरुदात्तत्वम् । ता एता अपः **अग्निः वायुश्च सूर्यश्च सह**भूताः **सञ्चस्कर** एते यूयं संस्कुरुत । छान्दसे लिटि मध्यमपुरुषे बहुवचने "ऋतश्च संयोगादेः" इति गुणः । अग्निर्हि पर्जन्यात्मा अप उत्पादयति, सूर्योऽनुजानाति, वायुः प्रेरयति, तस्माद्यूयमप्येताः संस्कुरुत ये उत्पादयितारः । सहस्रगणमवैमत्याय । यद्वा - छान्दसे लिटि झेः व्यत्ययेन उत्तमपुरुषैकवचनम् । "सम्पर्युपेभ्यः" इति सुट्, "णलुत्तमो वा" इति णित्वाभावः । ऋद्धिया ऋद्धिविशिष्टा यथा भवन्ति तथा संस्कुरुत । छान्दस इकारोपजनः । तत्र ऋकारेण सह आकारस्य य एकादेशः तस्योदात्तत्वात् तिङन्तस्य सांहितिकमुदात्तत्वमाश्रित्य "तिङि चोदात्तवति" इति गतेरनुदात्तत्वम्, "उदात्तवता तिङा" इति गतेस्समासश्च । उभयं व्यत्ययेनैव वा । यद्वा एते अग्न्यादयः एभिस्सहाहं संचस्कर संस्करोमि । यद्वा - अपस्सर्वा अहं प्रापं, अग्न्यादयश्च पूर्वमेताः प्राप्तवन्तः, सामर्थ्यात् प्रथमपुरुषोऽन्वेति, इदानीम् अहम् एभिस्सहितः संस्करोमीति । केचित्तु - धियेति पदं छिन्दन्ति, पूर्वस्य च लोडन्तस्य अन्त्यवर्णविकारमाहुः । व्यत्ययेन श्लुः । तेषां धियेत्यस्य "सा वे काचः" इत्यन्तोदात्तत्वप्राप्तेः सर्वानुदात्तत्वं दुर्लभम् । आख्यातस्य च निघातप्राप्तेः अन्तोदात्तत्वं दुर्लभम् । तत्र स्वरयोः विनिमय इति परिहर्तव्यं भवेत् । तस्मात् ऋद्ध्येत्येव पदच्छेदो ज्यायान् । ऋद्धिशब्दो हि नित्स्वरेणाद्युदात्तः ॥३॥

</details>


<details open><summary>विश्वास-प्रस्तुतिः</summary>


वा॒य्वश्वा॑ रश्मि॒पत॑यः ।  
मरी᳚च्यात्मानो॒ अद्रु॑हः ।  
दे॒वीर्भु॑वन॒सूव॑रीः ।  
पु॒त्र॒व॒त्त्वाय॑ मे सुत ।  

</details>

<details><summary>मूलम्</summary>


वा॒य्वश्वा॑ रश्मि॒पत॑यः ।  
मरी᳚च्यात्मानो॒ अद्रु॑हः ।  
दे॒वीर्भु॑वन॒सूव॑रीः ।  
पु॒त्र॒व॒त्त्वाय॑ मे सुत ।  

</details>

<details><summary>भट्टभास्कर-टीका</summary>

अथ द्वितीया - **आपमापामिति**इति ॥ हे आपः ! या यूयं **वाय्वश्वाः** वायव एव अश्वस्थानीयाः वोढारो यासां **रश्मिपतयः** रश्मय एव पतयः पातारो यासाम् । उभयत्रापि "परादिश्छन्दसि" इत्युत्तरपदाद्युदात्तत्वम् । **मरीच्यात्मानः** मरीचय एव आत्मा शरीरमाधारभूतं यासां **अद्रुहः** कस्यचिदपि द्रोहमकुर्वाणाः अत एव **देवीः** देवनशीलाः **भुवनसूवरीः** भुवनस्य भूतजतस्य सवित्र्यः । क्वनिपि "वनोरचः" इति ङीब्रेफौ, उभयत्रापि "वा छन्दसि" इति पूर्वसवर्णदीर्घत्वम् । तादृश्यो यूयं **पुत्रवत्वाय** सम्यगध्ययनादिनिर्वृत्या यथा पुत्रवान् स्यां तदनुरूपं **मे** मां **सुत** अनुजानीत । मम वा पुत्रवत्वमनुजानीत । उभयत्रापि कर्मणस्सम्प्रदानत्वम् । षु प्रसवैश्वर्ययोः, आदादिकः ॥४॥ 
</details>
<details open><summary>विश्वास-प्रस्तुतिः</summary>

महानाम्नीर्म॑हामा॒नाः ।  
म॒ह॒सो म॑हस॒स्स्वः॑ ।  
दे॒वीः प॑र्जन्य॒सूव॑रीः ।  
पु॒त्र॒व॒त्त्वाय॑ मे सुत ।  
[2]

</details>

<details><summary>मूलम्</summary>

महानाम्नीर्म॑हामा॒नाः ।  
म॒ह॒सो म॑हस॒स्स्वः॑ ।  
दे॒वीः प॑र्जन्य॒सूव॑रीः ।  
पु॒त्र॒व॒त्त्वाय॑ मे सुत ।  
[2]

</details>

<details><summary>भट्टभास्कर-टीका</summary>

अथ तृतीया - **महानाम्नीरिति** ॥ अत्र केषुचित् वाक्येषु ऐकश्रुत्यं दृश्यते केषु चित् त्रैस्वर्यमेव । 
केचिदाहुः - 
उदात्तनिहतस्वार्यप्रचयेभ्यो विलक्षणा । एकश्रुतिस्ससूत्रेषु पञ्चप्रश्नेषु दृस्यते ॥इति॥ तत्र "विभाषा छन्दसि" इत्यस्य व्यवस्थितविषयत्वादेवं भवतीति द्रष्टव्यम् । यदा चैकश्रुत्यं तदा वाक्यस्य अन्त्यमक्षरमेकमुदात्तं, क्वचित्तु द्वे । ततः पूर्वस्य सन्नतरः । ततः पूर्वेषां त्रैस्वर्यम् ऐकश्रुत्येन बाध्यते । तत्राद्यमक्षरं लघु चेति प्रायेण निहन्यते । शेषमेकश्रुतिर्भवति । तत्र केनेदमुदात्तत्वमिति चिन्त्यम् । 
केचित्त्वाहुः - "कृत्तद्धितसमासाश्च" इति समासग्रहणस्य व्यत्ययेन नियमार्थत्वमाश्रित्य वाक्यस्यापि प्रातिपदिकत्वात् "फिषः" इत्यन्तोदात्तत्वं प्रवर्तत इति । द्व्युदात्तत्वे हेत्वन्तरं मृग्यमिति यत्किञ्चिदेतत् । तस्मात् "व्यत्ययो बहुलम्" इति प्राप्तस्य स्वरान्यत्वस्य अयं प्रकारविशेषः । आहुश्च - 
वर्णान्यो वा स्वरान्यो वा पञ्चप्रश्नेषु दृश्यते । इति ।अत्र तु द्वयोर्वाक्ययोरैकश्रुत्यं, द्वयोस्त्रैस्वर्यम् । 
**महानाम्नीः** महानाम्न्यः महाफलं नाम यासाम् । "अन उपधालोपिनः" इति ङीप् । **महामानाः** महाफलाः पूजा यासां ताः महसः महस्वत्यः महोऽन्नं तेजश्च । "लुगकारैकाररेफाश्च" इति मत्वर्थीयो लुप्यते । **महसः** च स्वः सवित्र्यः । सूतेः क्विपि उवङादेशं बाधित्वा यणादेशः । यद्वा - वीप्सायां द्विर्वचनं, सर्वस्य च महसः सवित्र्य इति । **देवीरित्यादि** । गतम् । **पर्जन्यसूवरीरिति** विशेषः । एष महानाम्नीशब्दः सर्वासां नामनिमित्तं हविष्पान्तीयवच्छत्रिवच्च ॥५॥
</details>


<details open><summary>विश्वास-प्रस्तुतिः</summary>

अ॒पाश्न्यु॑ष्णिम॒पारख्षः॑ ।  
अ॒पाश्न्यु॑ष्णिम॒पारघ᳚म् ।  
अपा᳚घ्रा॒मप॑ चा॒वर्ति᳚म् ।  
अप॑ दे॒वीरि॒तोहि॑त ।  
</details>

<details><summary>मूलम्</summary>

अ॒पाश्न्यु॑ष्णिम॒पारख्षः॑ ।  
अ॒पाश्न्यु॑ष्णिम॒पारघ᳚म् ।  
अपा᳚घ्रा॒मप॑ चा॒वर्ति᳚म् ।  
अप॑ दे॒वीरि॒तोहि॑त ।  
</details>


<details><summary>भट्टभास्कर-टीका</summary>

अथ चतुर्थी - **अपाश्न्युष्णिमिति** ॥ अशेरुषेश्च औणादिके निन्प्रत्यये अश्निरुष्णिर्यस्मिन्निति बहुव्रीहौ व्यश्नुवानदाहोऽग्निरुच्यते । योऽध्ययनादिविघ्नकारी ग्रामादिव्यापी महाविषयोऽग्निः तं **इतः** अस्मात् अध्ययनादिस्थानात् **अपहित** । हितेति वक्ष्यमाणेन अपेतिपदं प्रत्येकम् अभिसम्बध्यते । हन्तेर्लोटि वर्णव्यत्ययेन इकारः । यद्वा - हिनोतेर्लोटि छान्दसो विकरणस्य लुक् । **अप**हिनुत अस्मत्पार्श्वात् अपनयत । "निपातस्य च" इत्युपसर्गस्य दीर्घत्वम् । द्वितीयेन अश्न्युष्णिशब्देन सर्वाङ्गव्यापी दाहोऽध्ययनादिविघ्नकारी ज्वरादिरुच्यते । तं चापनयत । रघतिश्शोषणकर्मा । अघशब्दस्य वा रेफोपजनः । यदध्ययनादिविघ्नहेतुरात्मनि श्लिष्टं मलं तच्चापनयत । अत्रापि पूर्ववत् उपसर्गस्य दीर्घत्वम् । एवमेतेषु वाक्येषु व्यत्ययेनापशब्दस्य अन्तोदात्तत्वम् । प्रतिसंबन्धिनां तु अश्न्युष्ण्यादीनां यथा प्राप्तस्वरता । यत्र तु प्रतिसंबन्धिनां स्वरव्यत्ययः तत्रापशब्दस्वरमेवाद्युदात्तत्वं प्रतिपद्यते अपाघ्रामित्यादिषु । इदं च पञ्चप्रश्नानुज्ञातस्य स्वरान्यत्वस्य प्रकारवैचित्र्यमिति द्रष्टव्यम् । **अघ्रां** अघ्रातव्यं दुर्गन्धं घ्राणशक्तिहानिं वा अस्मत्तः अपनयत । सर्वानुदात्तमेवेदं पदम् । **अवर्तिं** दारिद्र्यं, वृत्यभावरूपमालस्यं वा **अप**नयत । अत्राव्ययपूर्वपदप्रकृतिस्वरत्वं बाधित्वा व्यत्ययेनोत्तरपदाद्युदात्तत्वम् । पुनश्च अपशब्दग्रहणात् यदन्यदप्यध्ययनादिविरोधि तत्सर्वमपनयतेति । देवीरित्यादि । व्याख्यातम् ॥६॥
</details>


<details open><summary>विश्वास-प्रस्तुतिः</summary>

वज्र॑न्दे॒वीरजी॑ताꣳश्च ।  
भुव॑नन्देव॒सूव॑रीः ।  
आ॒दि॒त्यानदि॑तिन्दे॒वीम् ।  
योनि॑नोर्ध्वमु॒दीष॑त ।  
</details>

<details><summary>मूलम्</summary>

वज्र॑न्दे॒वीरजी॑ताꣳश्च ।  
भुव॑नन्देव॒सूव॑रीः ।  
आ॒दि॒त्यानदि॑तिन्दे॒वीम् ।  
योनि॑नोर्ध्वमु॒दीष॑त ।  
</details>



<details><summary>भट्टभास्कर-टीका</summary>

अथ पञ्चमी - **वज्रमिति** ॥ पूर्वत्र अश्न्युष्ण्यादीनाम् अपनयनं प्रार्थितं; इदानीं तु वज्रादीनाम् उन्नयनं प्रार्थ्ययते । त्रैलोक्यरक्षाहेतुरिन्द्रायुधं **वज्रं** तदूर्ध्वं **उदीषत** उच्छ्रिततरमुन्नयत । अस्मदध्ययनाद्यविघ्नसिध्यर्थम् उद्भूतसामर्थ्यं कुरुत । ईष गत्यादिषु । यद्वा - ई गतौ, लेटि "सिब्बहुलं लेटि" इति सिप् । देवीरिति । गतम् । **अजीताः** अजिताः प्राणाः तांश्च उन्नयत । यद्वा - उक्तैरश्न्युष्णादिभिः अजितानस्मान् । वर्णव्यत्ययेन दीर्घः । **भुवनं** भूतजातं गवादिकं चोन्नयत । **देवसूवरीः** देवानामपि सवित्र्यः यूयम् । "वा छन्दसि" इति दीर्घत्वम् । पूर्ववत् क्वनिपि ङीब्रेपौ । **आदित्यान्** अदितेः पुत्रान् देवांश्चोन्नयत । **अदितिं च देवीं** पृथिवीमुन्नयत । योनिना योनित्वेन कारणभावेन भूत्वा । विश्वस्य हि यूयं कारणमिति भावः । यदाहुः - "अप एव ससर्जादौ" इति ॥७॥
</details>



### ०२ शिष्टम्

<details><summary>भास्करोक्त-विनियोगः</summary>

ओषधिरुदकं चोपस्पृश्य दद्यात् ।  
अध्वर्युः तत्सहोपदध्यात् उपधानकाले -  
**शिवा न इति द्विपदया गायत्र्या** ॥ 
</details>
<details open><summary>विश्वास-प्रस्तुतिः</summary>

शि॒वान॒श्शन्त॑मा भवन्तु ।  
दि॒व्या आप॒ ओष॑धयः ।  

</details>

<details><summary>मूलम्</summary>

शि॒वान॒श्शन्त॑मा भवन्तु ।  
दि॒व्या आप॒ ओष॑धयः ।  
</details>

<details><summary>भट्टभास्कर-टीका</summary>

**नः** अस्माकं **दिव्याः आपः शिवाः** शान्ता **भवन्तु** । **ओषधयः** च **शन्तमाः** सुखतमाः शान्ततमा **भवन्तु** । दिवमर्हन्तीति दिव्याः । "छन्दसि च" इति यः ॥८॥
</details>

<details><summary>भास्करोक्त-विनियोगः</summary>

भूमिमुपस्पृशेत्, भूमिवतीं चोपदध्यात् उपधानकाले - **सुमृडीकेति** द्विपदया गायत्र्या ॥ 
</details>
<details open><summary>विश्वास-प्रस्तुतिः</summary>

सु॒मृ॒डी॒का सर॑स्वति ।  
मा ते॒ व्यो॑म स॒न्दृशि॑ ।  [3]
</details>

<details><summary>मूलम्</summary>

सु॒मृ॒डी॒का सर॑स्वति ।  
मा ते॒ व्यो॑म स॒न्दृशि॑ । [3]
</details>



<details><summary>भट्टभास्कर-टीका</summary>

**सुमृडीका** सुष्ठु सुखयित्री । यद्वा - शोभना मृडीकाः सुखयितारोऽवयवा यस्याः । "मृडीकादयश्च" इत्युणादिषु निपात्यते । "नञ्सुभ्याम्" इत्युत्तरपदान्तोदात्तत्वम् । **सरस्वति** सर इत्युदकनाम तद्वति, उदकाधारत्वात् अबिष्टकावत्त्वाद्वा । तादृशी त्वमसि । सर इत्यस्य व्यत्ययेन अन्त्यस्य वर्णान्यत्वम् । आमन्त्रितत्वे हि निघातप्रसङ्गः । स्वरान्यत्वं वा - हे सरस्वति ! सुमृडीका त्वमसि । अबिष्टका भूमित्वेन स्तूयते - **ते** तव तादृश्या **व्योम** छिद्रं **मा सन्दृशि** ओषधिवनस्पतिभिः छन्नत्वात् केवलावकाशो मा दर्शि । एतद्धि पृथिव्याः प्रियतरं "साऽकामयतौषधीभिर्वनस्पतिभिः प्र जायेय" इति दर्शनात् । दृशेर्लुङि चिणि वृद्ध्यभावश्छान्दसः, आद्युदात्तत्वं च । तत्र "तिङि चोदात्तवति" इति गतेरनुदात्तत्वं, समासश्च । यद्वा - तव व्योमाहं मा संदृसि मा समीक्षिषि । लिङि व्यत्ययेन आत्मनेपदोत्तमपुरुषैकवचनम् । "दृशेश्चेति वक्तव्यम्" इत्यकर्मकस्य विधानात् सिचश्च इटश्च व्यत्ययेनैव लुक् ॥९॥
इति भट्टभास्करमिश्रविरचिते यजुर्वेदभाष्ये आरण्यके आरुणकेतुके प्रथमोऽनुवाकः ॥१॥  
</details>

## ०२
### ०१ दर्भोपधानम्
<details><summary>भास्करोक्त-विनियोगः</summary>

अथोभयतो दर्भस्तम्बस्य अष्टावुपदधाति - **स्मृतिः प्रत्यक्षमित्याद्याः** सर्वा अनुष्टुभः ॥ 
</details>

<details open><summary>विश्वास-प्रस्तुतिः</summary>

स्मृतिः॑ प्र॒त्यक्ष॑मैति॒ह्य᳚म् ।  
अनु॑मानश्चतुष्ट॒यम् ।  
ए॒तैरादि॑त्यमण्डलम् ।  
सर्वै॑रेव॒ विधा᳚स्यते ।  
</details>

<details><summary>मूलम्</summary>

स्मृतिः॑ प्र॒त्यक्ष॑मैति॒ह्य᳚म् ।  
अनु॑मानश्चतुष्ट॒यम् ।  
ए॒तैरादि॑त्यमण्डलम् ।  
सर्वै॑रेव॒ विधा᳚स्यते ।  
</details>

<details><summary>भट्टभास्कर-टीका</summary>

तत्र प्रथमा - अत्र स्मृत्यादीन्यनुमानान्तानि विद्यास्थानानि आरोपितदेवताभावानि आदित्यस्तुतिद्वारेण इष्टकात्वेन स्तूयन्ते, तदभिमानिन्यो वा देवताः । **स्मृतिः** मन्वादिशास्त्रम् अनुमेयश्रुतिमूलम् । **प्रत्यक्षं** श्रोत्रादीन्द्रियग्राह्योऽकृत्रिमो वेदाख्योऽक्षरराशिः । अक्षमक्षं प्रति प्रत्यक्षम् । यथार्थेऽव्ययीभावः, "कूलतीर" इत्यादिना उत्तरपदाद्युदात्तत्वम् । ताद्धर्म्याद्धर्मिणि वृत्तिः । **ऐतिह्य**शब्देनेतिहासपुराणं गृह्यते । इति हासत् भूदिति प्रायेणैवंरूपेऽर्थे इतिहासग्रन्थकृतिः । छान्दसो ण्यत् । यद्वा - इतिहेतिनिपातसमुदायेन इतिहासपुराणं लक्ष्यते । तदेवैतिह्यं "अनन्तावसतेतिहभेषजाञ्ञ्यः" इति ञ्यस्य व्यत्ययेनान्तस्वरितत्वम् । अस्याऽपि विद्यास्थानत्वं व्यासादिदर्शनात्, श्रुतिपरिग्रहाच्च । तथा हि - वैश्वसृजेषूपधानमन्त्रेषु "इतिहासपुराणं च" इति इष्टकात्वेन चोद्यते । "तेनाथर्वाङ्गिरसो ब्राह्मणानीतिहासान् पुराणानि" इति शिरःप्रभृत्यालम्बने वेदत्वमेव श्रूयते । "यद्ब्राह्मणानीतिहासान्पुराणानि" इति ब्रह्मयज्ञस्वाध्यायत्वं श्रूयते । अङ्गन्यायमीमांसास्त्वितिकर्तव्यतारूपत्वाद्वेदग्रहणेनैव गृहीता भवन्ति । अनुमीयते अनेनेति **अनुमानः** आचारः । यत्र तु ग्रन्थकरणं स्मृत्या सा स्मृतिः, यत्र तु विनैव ग्रन्थमाचार एव स्वमूलमुपस्थापयति सोऽनुमान इति । **एतच्चतुष्टयं** चतुरवयवं धर्मप्रमितिसाधनम् । "संख्याया अवयवे तयप्" । वाक्यस्यैकश्रुतित्वादन्त्यमुदात्तम् । इत्थं धर्मसाधनत्वेन विभक्तरूपमभिधाय इदानीं सर्वपरिग्रहार्थम् अविभक्तरूपाणि स्मृत्यादीनि बहुवचनेन गृह्यन्ते । एतैस्सर्वैरेव न किञ्चित्परिहाय समस्तैरपि धर्मसाधनैरेतैः विद्यास्थानैः आदित्यमण्डलम् आदिभूतस्य देवस्य सवितुर्मण्डलं विधास्यते प्रमीयते । छान्दसो लृट् । यादृशं मण्डलमिदं भवति, यादृशं च प्रवर्तते, यथा वा मन्वन्तरादिभेदेन भिन्नं कालं प्रवर्तयति, यथा चोदकसृष्ट्यादिना विश्वमुत्पादयति तत्सर्वं स्मृत्यादिप्रसिद्धमिति । यद्वा - **एतै**स्सर्वैरपि देवताभूतैरभिमानिरूपैस्सह **आदित्यस्य** सर्वदेवतादिभूतस्य **मण्डलं विधास्यते** विविधमन्तरिक्षे धार्यते स्थाप्यते । सर्वविद्याभिमानिदेवतासहितं सत् आदित्यमण्डलं दिवि वर्तत इति । न हि स्मृत्याद्युल्लङ्घिनी काचिद्देवता भवति । अपरा च योजना - **एतै**स्सर्वैरबिष्टकाभूतैः **आदित्यस्य** देवानां मुख्यत्वेनादिभूतस्य अग्नेरारुणकेतुकस्य सूर्यात्मना स्थितस्य **मण्डलं** दिविष्ठं भूमिष्ठं वा चितिरूपं **विधास्यते** विधीयते चीयते । आदित्यमण्डलमिति स्वरान्यत्वेनाद्युदात्तत्वम् ॥१॥
</details>


<details open><summary>विश्वास-प्रस्तुतिः</summary>

सूर्यो॒ मरी॑चि॒माद॑त्ते ।  
सर्वस्मा᳚द्भुव॑नाद॒धि ।  
तस्याः पाकवि॑शेषे॒ण ।  
स्मृ॒तङ्का॑लवि॒शेष॑णम् ।  
</details>

<details><summary>मूलम्</summary>

सूर्यो॒ मरी॑चि॒माद॑त्ते ।  
सर्वस्मा᳚द्भुव॑नाद॒धि ।  
तस्याः पाकवि॑शेषे॒ण ।  
स्मृ॒तङ्का॑लवि॒शेष॑णम् ।  
</details>

<details><summary>भट्टभास्कर-टीका</summary>

अथ द्वितीया - अतः परं कालकारित्वेन सूर्यस्तुतिः । **सूर्यः** सुष्ठु प्रेरयिता उदकस्य सविता वा । स एकां सर्वसारभूतां **मरीचिं** रश्मिं **आदत्ते** गृह्णाति स्वीकरोति यथा चन्द्रादयो दीप्यन्ते कालकृतः । किमर्थमादत्ते - **सर्वस्मात् भुवनादधि** सर्वस्य भूतजातस्य उपरि; सर्वं भूतजातं निर्वर्तयिष्यामीति । यथा सर्वं भूतजातं रसवीर्यपाकादिभिरनुगृह्यते । तदेवाह - **तस्याः** मरीचेः **पाकविशेषेण** तत्कृतेन भूतानां पाकविशेषेण रसवीर्यादिवैलक्षण्यात्मना **स्मृतं** अवगतमस्माभिः **कालविशेषणं**कालो विशेष्यते येन तत् निमेषादिपरार्धपर्यन्तं वैलक्षण्यं कालस्य अनाद्यन्तस्य । कृदुत्तरप्रकृतिस्वरत्वेन ल्युटि लित्स्वरः । 
केचिदाहुः - कालोऽयमनाद्यन्तो ग्रहैरनुमीयते; 
क्षेत्रे व्रीह्यादिराशिः प्रस्थादिभिरिव ग्रहैः परिच्छिद्यते काल इति यावत् । संख्यादयः पुनः क्रियैव काल इति वदन्ति ॥
आदित्यग्रहनक्षत्रपरिस्पन्दमथापरे । 
भिन्नमावृत्तिभेदेन कालं कालविदो विदुः ॥इति॥ 
सर्वथा आदित्याधीनं कालवैलक्षण्यमिति ॥२॥
</details>

<details open><summary>विश्वास-प्रस्तुतिः</summary>

न॒दीव॒ प्रभ॑वात्का॒चित् ।  
अ॒ख्षय्या᳚थ्स्यन्द॒ते य॑था ।  [4]
तान्नद्योऽभि स॑माय॒न्ति ।  
सो॒रुस्सती॑ न नि॒वर्त॑ते ।  
</details>

<details><summary>मूलम्</summary>

न॒दीव॒ प्रभ॑वात्का॒चित् ।  
अ॒ख्षय्या᳚थ्स्यन्द॒ते य॑था ।  [4]
तान्नद्योऽभि स॑माय॒न्ति ।  
सो॒रुस्सती॑ न नि॒वर्त॑ते ।  
</details>

<details><summary>भट्टभास्कर-टीका</summary>

अथ तृतीया - **नदीवेति** ॥ इदानीमुक्तं कालवैलक्षण्यं दृष्टान्तेन समर्थयते - यथा काचित् **नदी** गङ्गादिः कुतश्चित् **अक्षय्यात्**क्षेतुमशक्यात् अविनाशात् **प्रभवात्** उत्पत्तिस्थानात् **स्यन्दते** । यथा च **तां** स्यन्दमानां नदीम् अन्याः अल्पा **नद्यः अभिसमायन्ति** आभिमुख्येन संगच्छन्ते सा ताभिः सहिता प्रभवति । यथा च **सा** तादृशीभिस्सह प्रवहन्ती अत एव **उरुः** विस्तीर्णा **सती** भवन्ती **न निवर्तते** यावत्समुद्रं गच्छति, मध्ये निवर्तयितुमन्यैर्न शक्यते; उदकार्थिभिरपि तदेकदेशेनैव कार्यं क्रियते । अत्रान्त्ये वाक्ये प्रथमादारभ्य एकान्तरं वर्णान्यत्वं स्वरान्यत्वमन्त्यवर्जम् । एवं दृष्टान्तं प्रदर्श्य अत्र "एवं नानासमुत्थानाः" इत्युत्तरया दार्ष्टान्तिकं योजयति । अपरा योजना - **नदीव** काचिदयं कालः अक्षय्यात् कुतश्चित्प्रभवात् स्यन्दते । सा तु गगनादिमूलभूता प्रकृतिरिति केचित् । तस्या अपि मूलभूता बिन्दुपरमादिव्योमशब्दवाच्या परमप्रकृतिरित्यन्ये । एवं दृष्टान्तदार्ष्टान्तिकद्वयप्रतिपादनानन्तरं यथा तां नदीम् अन्या नद्योभिसमायन्ति यथा च सोरुः सती न निवर्तत इति पुनर्दृष्टान्तमात्रम् । "एवं नानासमुत्थानाः" इति तत्रैव दार्ष्टान्तिकयोजनेति ॥३॥
</details>

<details open><summary>विश्वास-प्रस्तुतिः</summary>

ए॒वन्ना॒नास॑मुत्था॒नाः ।  
का॒लास्स॑व्ँवथ्स॒रꣵ श्रि॑ताः ।  
अणुशश्च म॑हश॒श्च ।  
सर्वे॑ समव॒यन्त्रि॑ तम् ।  
</details>

<details><summary>मूलम्</summary>

ए॒वन्ना॒नास॑मुत्था॒नाः ।  
का॒लास्स॑व्ँवथ्स॒रꣵ श्रि॑ताः ।  
अणुशश्च म॑हश॒श्च ।  
सर्वे॑ समव॒यन्त्रि॑ तम् ।  
</details>

<details><summary>भट्टभास्कर-टीका</summary>

अथ चतुर्थी - **एवमिति** ॥ यथा नद्यन्तराणि महानदीं समवयन्त्रि **एवं नानासमुत्थानाः** नानाप्रकारसमुन्मेषाः **कालाः** कालावयवाः त्रुटिनिमेषादयः **संवत्सरं** संवत्सरात्मकं कालं **श्रिताः** प्राप्ताः । संगम्य वसन्त्यस्मिन्नंशा इति संवत्सरः सविशेषः कालः **अणुशश्च महशश्च** सूक्ष्मा महान्तश्च कालांशाः **सर्वे** अपि **तं** कालं **समवयन्त्रि** अपृथग्भूताः तत्रैव समवेता वर्तन्ते । अत्र समवयन्त्रीति रेफोपजनः छान्दसः, महतोऽन्त्यलोपश्च । "बह्वल्पार्थात्" इति शस् । अत्र चतुर्णामपि पदानाम् अन्त्यानि पदानि व्यत्यस्तस्वराणि । नानासमुत्थाना इति बहुव्रीहौ पूर्वोत्तरपदे त्वन्तोदात्ते । नानाशब्दः आद्युदात्तः, नाञन्तत्वात् । श्रितशब्दः प्रत्ययस्वरेणान्तोदात्तः प्राप्तः सर्वानुदात्तो दृश्यते । तमिति प्रादिपदिकस्वरेण अन्तोदात्तत्वं प्राप्तमनुदात्तं प्रचीयते । छान्दसमाख्यातस्योदात्तत्वम् । "गतिर्गतौ" "तिङि चोदात्तवति" इति गतिद्वयमनुदात्तम् ॥४॥
</details>

<details open><summary>विश्वास-प्रस्तुतिः</summary>

स तै᳚स्स॒र्वैस्स॑मावि॒ष्टः ।  
ऊ॒रुस्स॑न्न नि॒वर्त॑ते ।  
अधि सव्ँवथ्स॑रव्ँ वि॒द्यात् ।  
तदेव॑ लक्ष॒णे ।  
</details>

<details><summary>मूलम्</summary>

स तै᳚स्स॒र्वैस्स॑मावि॒ष्टः ।  
ऊ॒रुस्स॑न्न नि॒वर्त॑ते ।  
अधि सव्ँवथ्स॑रव्ँ वि॒द्यात् ।  
तदेव॑ लक्ष॒णे ।  
</details>[5]
<details><summary>भट्टभास्कर-टीका</summary>

अथ पञ्चमी - **स तैरिति** ॥अत्र तृतीयचतुर्थयोरैकश्रुत्यं प्रथमतृतीययोराद्यं पदं मुक्त्वा शिष्टपदत्रयं व्यत्यस्तस्वरम् । उक्तं "सर्वे समवयन्त्रि तं" इति **स** कालः **तै**स्सर्वैः कालांशैः **समाविष्टः** समवेतः अत एव **ऊरुः** विस्तीर्णः सविशेषः **सन्** भवन् **न निवर्तते** यावत्संवत्सरं भवति । अर्थिभिश्च अस्यैकदेश उपयुज्यते ब्रह्मादिकीटान्तैः । अत्र तैरित्युदात्तं प्राप्तम् अनुदात्तं दृश्यते । "सर्वस्य सुपि" इति सर्वशब्दस्य आद्युदात्तत्वं प्राप्तं न क्रियते । समाविष्टपदं "गतिरनन्तरः" इति स्वरमनादृत्य अन्तोदात्तं भवति । समस्तस्यानुदात्तत्वं स्याय्यं तथा न ञः । आख्यातस्य छान्दसे निघाताभावे "तिङि चोदात्तवति" इति नेर्निघातः । एवं **अधिसंवत्सरं** संवत्सरात्मनि सविशेषे काले **विद्यात्** जानीयात् ज्ञातव्यम् । किं **तदेव** यदुक्तमस्माभिरिदानीं "नदीवप्रभवात्" इत्यादिना । व्यत्ययेन तच्छब्दो निहतः, एवशब्दश्चाद्युदात्तः । किं भूतं विद्यात् - **लक्षणे** लक्षणम् । विभक्तिव्यत्ययेन सप्तमी । यद्वा - लक्षणे संवत्सरात्मकस्य लक्षणनिरूपणवेलायाम् । तदेव कालस्य लक्षणं जानीयादिति यावत् । अधिसंवत्यरमिति विभक्त्यर्थेऽव्ययीभावः ॥५॥
</details>


<details open><summary>विश्वास-प्रस्तुतिः</summary>

अणुभिश्च म॑हद्भि॒श्च ।  
स॒मारू॑ढः प्र॒दृश्य॑ते ।  
सव्ँवथ्सरः प्र॑त्यक्षे॒ण ।  
ना॒धिस॑त्वः प्र॒दृश्य॑ते ।  
प॒टरो॑ विक्लि॑धः पि॒ङ्गः ।  
</details>

<details><summary>मूलम्</summary>

अणुभिश्च म॑हद्भि॒श्च ।  
स॒मारू॑ढः प्र॒दृश्य॑ते ।  
सव्ँवथ्सरः प्र॑त्यक्षे॒ण ।  
ना॒धिस॑त्वः प्र॒दृश्य॑ते ।  
</details>

<details><summary>भट्टभास्कर-टीका</summary>

अथ षष्ठी - **अणुभिरिति** ॥ यदुक्तं "कालांशैः समाविष्टः कालो गच्छति" इति, नेदं वचनसाध्यमित्यधुना प्रतिपादयति । **अणुभिश्च महद्भिश्च** कालांशैः **समारूढः** सङ्गत्यारूढ एवायम् अत एव संवत्सरात्मना विभक्तात्मा कालः प्रत्यक्षेण **प्रदृश्यते** प्रकर्षेण दृश्यते **न** तु **अधिसत्वः** संवत्सरलक्षणेभ्यः उपरि वर्तमानो निर्विशेषो यः कालात्मा नासौ **प्रत्यक्षेण दृश्यते**; तस्य विशेषापहृतचित्तानां मनुष्याणामगोचरत्वात् । तस्मादुपपन्नं यथोक्तं वैलक्षण्यमिति । समारूढपदे "गतिरनन्तरः" इति गतेः प्रकृतिस्वरत्वम् । गत्याख्यातयोः स्वरसमासावुक्तौ । व्यत्ययेन यक्स्वराभावः । अधिसत्वपदे अव्ययपूर्वपदप्रकृतिस्वरत्वम् ॥६॥
</details>


<details open><summary>विश्वास-प्रस्तुतिः</summary>
प॒टरो॑ विक्लि॑धः पि॒ङ्गः ।  
ए॒तद्व॑रुण॒लक्ष॑णम् ।  
यत्रैत॑दुप॒दृश्य॑ते ।  
स॒हस्रं॑ तत्र॒ नीय॑ते ।  
</details>

<details><summary>मूलम्</summary>
प॒टरो॑ विक्लि॑धः पि॒ङ्गः ।  
ए॒तद्व॑रुण॒लक्ष॑णम् ।  
यत्रैत॑दुप॒दृश्य॑ते ।  
स॒हस्रं॑ तत्र॒ नीय॑ते ।  
</details>

<details><summary>भट्टभास्कर-टीका</summary>

अथ सप्तमी - **पटर इति** ॥ यदुक्तं "नाधिसत्वः प्रदृश्यते" इति तत्र हेतुरयमुच्यते । **पटरः** पटलः छादनचर्मपुटवान् । मत्वर्थीयो रः । **विक्लिधः** विविधक्लेदनशीलः । क्लिधेरिगुपदलक्षणके अन्त्यविकारश्छान्दसश्चतुर्थः । द्वितीयमेके वदन्ति । **पिङ्गः** पिङ्गलवर्णः **एतत् वरुणलक्षणं** वारकस्य छादनकर्तुः विकारात्मनो लक्षणं रूपम् । वरुणो लक्ष्यते येन तद्रूपं पटरत्वादीत्यर्थः । **यत्रैतत्** रूपम् **उपदृश्यते** प्रथमत उपलभ्यते ज्ञानसाधनेन विषयीक्रियते **तत्र सहस्रम्** अनेकं **नीयते** प्राप्यते ग्राहकेण । यद्वा - अनेकत्वं नीयते विषयः यथा द्वौ चन्द्रौ बहवः प्रदीपा इति । याथात्म्यं तु वस्तुनश्छाद्यते; एवमत्रापि कालात्मनो यद्वारकं रूपं संवत्सररूपं तदुपलब्ध्यपहृतचित्तानां युक्तमेव यत्संवत्सरात्मैवोपलभ्यते न त्वधिसत्व इति । कः पुनः कालस्य वारकात्मा विकारः ; उच्यते पटरः आदित्यादिगतिवैचित्र्यवान् । विक्लिधः विक्लेदनशीलः वर्षाहेमन्तावयववान् । पिङ्गः सन्ध्यारागादिहेतुत्वात् एवंविधवैचित्र्ययोगात्मा विकारः कालस्य याथात्म्यं निरुणद्धीति । यत्रैतदिति व्यत्यस्तस्वरे । उपदृश्यत इति । गत्याख्यातयोस्स्वरसमासावुक्तौ । तत्रेति व्यत्ययेन सर्वानुदात्तं, नीयत इति निघाताभावश्च । "अचः कर्तृयकि" इत्याद्युदात्तत्वम् ॥७॥
</details>


<details open><summary>विश्वास-प्रस्तुतिः</summary>

एकꣳ हि शिरो ना॑नामु॒खे ।  
कृ॒थ्स्नन्त॑दृतु॒लक्ष॑णम् । [6]
उभयतस्सप्ते᳚न्द्रिया॒णि ।  
ज॒ल्पित॑न्त्वेव॒ दिह्य॑ते ।  
</details>

<details><summary>मूलम्</summary>

एकꣳ हि शिरो ना॑नामु॒खे ।  
कृ॒थ्स्नन्त॑दृतु॒लक्ष॑णम् । [6]
उभयतस्सप्ते᳚न्द्रिया॒णि ।  
ज॒ल्पित॑न्त्वेव॒ दिह्य॑ते ।  
</details>

<details><summary>भट्टभास्कर-टीका</summary>

अथाष्टमी - **एकं हीति** ॥ अस्य कालात्मनः **एकं शिरः** संवत्सरलक्षणः शिरस्थानीयो द्वादशमासावयवः कालांशः **नाना** पृथग्भूते पृथक्स्वभावे वा अस्मिन् शिरसि **मुखे** द्वे दक्षिणोत्तरायणे षट् षण्मासात्मके मुखस्थानीये । **तत्** इदं कालवैलक्षण्यप्रतिपादनात्मकं **कृत्स्नम्** अपि **ऋतुलक्षणम्**ऋत्वादिभेदवतः कालात्मनो वैलक्षण्यज्ञानोपायभूतम् । तत्कथमित्याह - **उभयतः** उभयोरपि मुखयोः **सप्तेन्द्रियाणि** प्रत्येकं सप्तशीर्षण्याः प्राणाः वर्तन्ते । ते च विविधं भूतजातमुत्पादयन्ति । तदानुरूप्येण च प्रतिनमियतपृथग्विधसर्वकालावयवसमुन्मेषात् काल्पनिकं तदपेक्षं कालवैलक्षण्यमिति प्रतिपादितं भवति । यस्मादेवं तस्मात् **जल्पितम् एव** काल्पनिकशब्दसंजल्प एव कालात्मनि **दिह्यते** उपचीयते न पारमार्थिका एते भेदा इति । अत्र त्वेवशब्दयोस्स्वरान्यत्वेन सर्वानुदात्तत्वम् । आख्यातस्य स्वरान्यत्वमुक्तम् ॥८॥
</details>

### ०२ काल-ब्राह्मणम्
<details><summary>भास्करोक्त-विनियोगः</summary>

अतः परं ब्राह्मणं कालस्य । यदुक्तं मुखे अयने द्वे इति तत्स्वयमेव ब्राह्मणं व्याचष्टे - **शुक्लकृष्णे इति** ॥ 
</details>

<details open><summary>विश्वास-प्रस्तुतिः</summary>

शुक्लकृष्णे सव्ँव॑थ्सर॒स्य ।  
दख्षिणवाम॑योः पा॒र्श्वयोः ।  
</details>

<details><summary>मूलम्</summary>

शुक्लकृष्णे सव्ँव॑थ्सर॒स्य ।  
दख्षिणवाम॑योः पा॒र्श्वयोः ।  
</details>
<details><summary>भट्टभास्कर-टीका</summary>

ये पूर्वं संवत्सरात्मनः कालस्य **दक्षिणवामयोः पार्श्वयोः** स्थिते मुखे अयनात्मके अस्माभिरुक्ते ते **शुक्लकृष्णे** अहोरात्रे षट्षण्मासप्रमाणे विद्यात् देवानामहोरात्रत्वात् तयोः । पित्र्यमानुषयोरप्यहोरात्रयोः पञ्चदशतिथिप्रमाणयोः त्रिंशद्घटिकाप्रमाणयोश्च दक्षिणवामयोः पार्श्वयोः एव वृत्तिर्वेदितव्या ।
</details>

<details open><summary>विश्वास-प्रस्तुतिः</summary>

तस्यै॒षा भव॑ति ।  
शु॒क्रन्ते॑ अ॒न्यद्य॑ज॒तन्ते॑ अ॒न्यत् ।  
विषु॑रूपे॒ अह॑नी॒ द्यौरि॑वासि ।  
विश्वा॒ हि मा॒या अव॑सि स्वधावः ।  
भ॒द्रा ते॑ पूषन्नि॒ह रा॒तिर॒स्त्विति॑ ।  
</details>

<details><summary>मूलम्</summary>

तस्यै॒षा भव॑ति ।  
शु॒क्रन्ते॑ अ॒न्यद्य॑ज॒तन्ते॑ अ॒न्यत् ।  
विषु॑रूपे॒ अह॑नी॒ द्यौरि॑वासि ।  
विश्वा॒ हि मा॒या अव॑सि स्वधावः ।  
भ॒द्रा ते॑ पूषन्नि॒ह रा॒तिर॒स्त्विति॑ ।  
</details>


<details><summary>भट्टभास्कर-टीका</summary>

**तस्येति ।** योऽयमस्माभिरहोरात्रस्वरूपप्रतिपादनायोक्तः **तस्य** प्रतिपादिका **एषा** वक्ष्यमाणा ऋक् **भवति** । 
तां च स्वयमेव वदति - **शुक्रं त इति** । त्रिष्टुबेषा "अग्ने यं यज्ञमध्वरम्" इत्यत्र व्याख्याता । हे **पूषन् ते** तव **शुक्रम् एकं यजतं** यजनीयम् एकम् । इत्थं **विषुरूपे** नानारूपे **अहनी** अहोरात्रे वर्तेते । तयोर्मध्ये **द्यौरिव** त्वम् **असि** तयोः प्रवर्तयिता वर्तसे । हे **स्वधावः** अन्नवन् **विश्वा मायाः** कालपरिमाणानि **अवसि** उत्पादयसि तस्य तव या भद्रा **रातिः** दानं सा **इह** अस्मासु **अस्तु** इति ॥९॥
</details>


<details><summary>भास्करोक्त-विनियोगः</summary>

एवं "सूर्यो मरीचिमादत्ते" इत्यादिना एतदन्तेन प्रकरणेन "तस्याः पाकविशेषेण । स्मृतं कालविशेषणं" इति यत्प्रतिज्ञातं तत्समर्थितम् । इदानीं वैलक्षण्यस्यापारमार्थिकत्वेऽपि तदेव वेद्यं न तु पारमार्थिकं समस्तविकल्पशून्यमिति प्रतिपादयति - **नात्रेत्यादिना** ॥ 
</details>

<details open><summary>विश्वास-प्रस्तुतिः</summary>

नात्र॒ भुव॑नम् ।  
न पू॒षा ।  
न प॒शवः॑ ।  
नादित्यस्सव्ँवथ्सर एव प्रत्यक्षेण प्रियत॑मव्ँ वि॒द्यात् ।  
एतद्वै सव्ँवथ्सरस्य प्रियत॑मꣳ रू॒पम् ।  
योऽस्य महानर्थ उत्पथ्स्यमा॑नो भ॒वति ।  
</details>

<details><summary>मूलम्</summary>

नात्र॒ भुव॑नम् ।  
न पू॒षा ।  
न प॒शवः॑ ।  
नादित्यस्सव्ँवथ्सर एव प्रत्यक्षेण प्रियत॑मव्ँ वि॒द्यात् ।  
एतद्वै सव्ँवथ्सरस्य प्रियत॑मꣳ रू॒पम् ।  
योऽस्य महानर्थ उत्पथ्स्यमा॑नो भ॒वति ।  
</details>

<details><summary>भट्टभास्कर-टीका</summary>

"नादित्यः" इत्यादिषु पञ्चसु वाक्येषु ऐकश्रुत्यम् । आद्ये ऐकश्रुत्यसाम्यात् बहवोपि वाक्यार्था एकवाक्यत्वं भजन्ते । **न** हि अत्र पारमार्थिके कालस्वरूपे **भुवनं** भूतजातमस्ति । तस्मात् "सर्वस्मात् भुवनादधि" इत्यादिना यदुक्तं तन्नोपपद्यते । **न** च **पूषा** अस्ति । तेन "भद्रा ते पूषन्निह रातिरस्तु" इत्युक्तस्यासम्भवः । **न** च **पशवः** रश्मयः सन्ति । तेन "सूर्यो मरीचिमादत्ते" इत्यादिकं न घटते । यद्वा - पशवो द्रष्टारः ते च न सन्ति । तेन "उभयतस्सप्तेन्द्रियाणि" इत्यादिकं न सङ्गच्छते । **न** च **आदित्यः** अस्ति । तेन "एतैरादित्यमण्डलं" इत्यादिकमनर्थकं भवेत् । किं तर्हि तदानीं विद्यत इत्याह - **संवत्सर एव** भुवनादिरहितः लुप्तसमस्तभेदमविशिष्टं कालमात्रमेव तदानीं भवति । भवतु तदेव वेद्यमस्त्वित्याह - **प्रत्यक्षेणेति ।** प्रत्यक्षेण हि लोकः **प्रियतमम् एव** प्रीणयितृतममेव **विद्यात्** वेदितुमर्हतीति किमनेन गहनेन निष्प्रयोजनेन । 
किं तर्ह्यस्य प्रियतमं रूपमित्याह -**एतद्वा इत्यादि । एतद्वै** प्रजानां **प्रियतमं** प्रीणयितृतमं संवत्सरस्य **रूपम्** । किं? **यः** अस्य जगतः **महानर्थः** प्रयोजनम् **उत्पत्स्यमानो** भवति कालविशेषापेक्षया सर्वे हि भावा रूपादयः प्रजादयश्च कालविशेषमपेक्ष्यमाणा एव ह्यात्मानं लभन्ते । सोऽर्थः कालविशेषाधीनत्वात् तस्य रूपमित्युपचर्यते । तस्मात्तदेव रूपं वेद्यं प्रयोजनवत्वादिति । तस्मात्तदेव रूपं "स्मृतिः प्रत्यक्षमैतिह्यम्" इत्यादिना तेन प्रकारेण प्रतिपादितमिति । 
यद्वा - इतीत्यनन्तरप्रकरणप्रतिपादितं रूपं प्रतिनिर्दिश्यते । तस्य गुणवत्वं प्रतिपादयति । य इति च व्यत्ययेन पञ्चम्यर्थे प्रथमा । इदं च संवत्सरस्य रूपमादित्याधीनमिति तस्यैवेयं स्तुतिः । तद्रूपेण चेष्टकाः स्तूयन्ते इति सर्वमुपपन्नम् ॥१०॥
</details>


<details open><summary>विश्वास-प्रस्तुतिः</summary>

इदं पुण्यङ्कु॑रुष्वे॒ति ।  
तमाहर॑णन्द॒द्यात् ।  [7]
</details>

<details><summary>मूलम्</summary>

इदं पुण्यङ्कु॑रुष्वे॒ति ।  
तमाहर॑णन्द॒द्यात् ।  [7]
</details>

<details><summary>भट्टभास्कर-टीका</summary>


**इदं पुण्यमित्यादि ॥** अयमनुवाकप्रतिपादितस्यार्थस्य स्तुतिः । यत् **इदं** कालस्वरूपप्रतिपादनमेतदनुवाकोक्तम् इदं **पुण्यं** सदा **कुरुष्व** इति **तम्** एतमेवार्थम् **आहरणम्** आहरणीयम् आहरणरूपं वा **दद्यात्** उपदिशेत् शिष्याय गुरुः । तमिति व्यत्ययेन निहतः ॥११॥
इति आरण्यके प्रथमे द्वितीयोऽनुवाकः ॥२॥ 
</details>

## ०३ सङ्ख्यावत्य्-उपधानम्
### ०१ मन्त्राः
<details><summary>भास्करोक्त-विनियोगः</summary>

एकादश संख्यावतीरुपदधाति - **साकंजानामिति ॥** 
प्रथमा जगती; द्वितीया त्रिपदा गायत्री; तृतीया त्रिष्टुप्; उत्तरा अनुष्टुभः ; अन्त्या द्विपदा गायत्री । तत्र प्रथमा - साकंजानामिति । पुनरादित्यात्मना इष्टकाः स्तोतुं तस्य कालविशेषकारित्वेन स्तुतिः प्रस्तूयते । तत्रायं कालोऽनादिप्रवृत्तो वा? कुतश्चिद्वा अक्षय्यात् प्रवृत्तः? कादाचित्कादित्यादिपरिस्पन्दात्मा ? सर्वथा तस्यादित्यप्रवृत्तिनिबन्धनमेव विशेषणान्वयनिमित्तं वैलक्षण्यमिति सामान्येनोक्तं पूर्वानुवाके । अत्र तु वैलक्षण्ये विशेषहेतुम् ऋतुप्रवृत्तिं दर्शयति 
</details>

<details open><summary>विश्वास-प्रस्तुतिः</summary>

सा॒क॒ञ्जानाꣳ॑ स॒प्तथ॑माहुरेक॒जम् ।  
षडु॑द्य॒मा ऋष॑यो देव॒जा इति॑ ।  
तेषा॑मि॒ष्टानि॒ विहि॑तानि धाम॒शः ।  
स्था॒त्रे रे॑जन्ते॒ विकृ॑तानि रूप॒शः । 
</details>

<details><summary>मूलम्</summary>

सा॒क॒ञ्जानाꣳ॑ स॒प्तथ॑माहुरेक॒जम् ।  
षडु॑द्य॒मा ऋष॑यो देव॒जा इति॑ ।  
तेषा॑मि॒ष्टानि॒ विहि॑तानि धाम॒शः ।  
स्था॒त्रे रे॑जन्ते॒ विकृ॑तानि रूप॒शः । 
</details>

<details><summary>भट्टभास्कर-टीका</summary>

**साकंजानां** सहजानाम् आदित्यात् सहोत्पन्नानां रश्मीनां **सप्ततं** सप्तमम् । सप्तानां पूरण इति "थट्च छन्दसि" इति थडागमः । स पुनः "सूर्यो मरीचिमादत्ते" इति पूर्वोक्तः । तं मरीचिं सप्तानां मध्ये **एकजम्** एकत्वेन प्रधानत्वेन जातं सर्वसारभूतम् आहुः मन्त्रदृशः । अन्ये ये देवजाः **षड्** ऋषयः अर्षणादृषयः प्रकाशकत्वात् ते तस्यैवैकस्य **उद्यमाः** उद्यमनसाधनानि शिक्यषादस्थानीया गुणभूताः सहकारिण **इति** अप्याहुः । ते तु षण्णाम् ऋतूनां प्रवर्तका इति भावः । तदेव प्रपञ्चयति - **तेषामिति । तेषां** च ऋषीणाम् **इष्टानि** अभिप्रेतानि साधनानि **विहितानि** विविधं स्थापितानि वै । **धामशः** नामशः नामानि च भिन्नानि । "संख्यैकवचनाच्च" इति शस् । **विकृतानि स्थात्रे** स्थापयित्रे आदित्यात्मने संवत्सराय विविधं कृतानि **रेजन्ते** दीप्यन्ते । वर्णव्यत्ययेन एत्वम् । स्वामिकार्यसंपादनसामर्थ्येन उज्ज्वलानि भवन्ति । यद्वा - स्वामिकार्यार्थं रूपशो विकृतानि रेजन्ते कम्पन्ते । रेजृ कम्पने । उपकरणानां प्राधान्यख्यापनार्थं तान्येव रेजन्ते इत्युक्तानि ॥१॥
</details>


<details><summary>भास्करोक्त-विनियोगः</summary>

एवं सम्पूर्णसामग्रीका अप्रमत्ताः सखायस्सन्तः स्वामिकार्यमेव निर्वर्तयन्तीत्युक्तम् । इदानीं सखित्वादेवैते परस्परमप्रतिकूलाः स्वामिकार्यं निर्वहन्तीति दर्शयति । **को नु मर्या इति द्वितीयया[द्वितीया → द्वतीयया??] ॥**
</details>


<details open><summary>विश्वास-प्रस्तुतिः</summary>

को नु॑ मर्या॒ अमि॑थितः ।  
सखा॒ सखा॑यमब्रवीत् ।  
जहा॑को अ॒स्मदी॑षते ।  
</details>

<details><summary>मूलम्</summary>

को नु॑ मर्या॒ अमि॑थितः ।  
सखा॒ सखा॑यमब्रवीत् ।  
जहा॑को अ॒स्मदी॑षते ।  
</details>

<details><summary>भट्टभास्कर-टीका</summary>

हे **मर्य्या** मनुष्या इदं ब्रूत **को नु** खलु युष्माकं मध्ये **अमिथितः** अबाधितः **सखा** समानख्यानस्सन् **सखायं** समानख्यानम् **अब्रवीत्** । इतः प्राक् किमेवं वक्ता दृष्टः सखा । कथमित्याह - **जहाकः** हानशीलः । जहातेरौणादिकः आकप्रत्ययः, द्विर्वचनं च । अयं हि तत्स्वभावः **अस्मत्तः** अस्मत्सकाशात् **ईषते** भीतः पलायते इति किमेवं कश्चित्सखा सखायं ब्रूते ; नैवं प्रतिकूलस्वभावित्वं सखिषु विद्यते इति । ईष गत्यादिषु ॥२॥
</details>

<details><summary>भास्करोक्त-विनियोगः</summary>

इत्थं सखीनां परस्पर विरोध एव नास्तीति प्रतिपादितम् । इदानीं सखिद्रोहिणो निन्दां दर्शयति - **यस्तित्याजेति तृतीयया ॥** 
</details>

<details open><summary>विश्वास-प्रस्तुतिः</summary>

यस्ति॒त्याज॑ सखि॒विद॒ꣳ॒ सखा॑यम् ।  
न तस्य॑ वा॒च्यपि॑ भा॒गो अ॑स्ति ।  
यदीꣳ॑ शृ॒णोत्य॒लकꣳ॑ शृणोति । [8]  
न हि प्र॒वेद॑ सुकृ॒तस्य॒ पन्था॒मिति॑ ।  
</details>

<details><summary>मूलम्</summary>

यस्ति॒त्याज॑ सखि॒विद॒ꣳ॒ सखा॑यम् ।  
न तस्य॑ वा॒च्यपि॑ भा॒गो अ॑स्ति ।  
यदीꣳ॑ शृ॒णोत्य॒लकꣳ॑ शृणोति । [8]  
न हि प्र॒वेद॑ सुकृ॒तस्य॒ पन्था॒मिति॑ ।  
</details>

<details><summary>भट्टभास्कर-टीका</summary>

**सखिविदं** सखीनां लब्धारं, सखित्वस्य वा ज्ञातारं सखायं **यस्तित्याज** त्यजति । छान्दसो लिट् । **तस्य** दुरात्मनः वाच्यपि भागो **नास्ति** वेदात्मिकायां **वाचि** अध्ययनाधिकारभागित्वमपि नास्ति । दूरे अर्थज्ञानयजनादिभागित्वम् । **ईम्** इति पादपूरणे । **यत्** यद्यपि स जाल्मः **शृणोति** (अर्थज्ञानादिकं करोति) **अलकं शृणोति** नैव शृणोति । अलमिति प्रतिषेधे । "अव्ययसर्वनाम्नामकच्प्राक्टेः" इत्यकच् । श्रवणफलाभावात् अश्रवणमेव तत् । हेतुमाह - **न हि** असौ **सुकृतस्य** सुष्ठुकरणार्हस्य फलस्य **पन्थां** मार्गं **प्रवेद** न प्रजानाति स पुनः पन्था अयमेवारुणकेतुकोऽग्निः । एवं सखिद्रोहिणः स्वाध्यायाध्ययनार्थावबोधयजनादिषु अधिकाराभावो मन्त्रलिङ्गेन दर्शितः । वेदेत्याख्यातस्य "हि च" इति निघाताभावः । समासगतिनिघातावुक्तौ । "सूपमानात्कः" इति सुकृतशब्दोन्तोदात्तः । पान्थमिति छान्दसमात्वं ; नलोपो वा । इतिशब्दो हेतौ । हिः पादपूरणार्थः । यद्वा - हिशब्दो हेतौ । इतिशब्दस्समाप्तौ । एवं सखिद्रोहिणः स्वाध्यायाध्ययनार्थावबोधयजनेष्वधिकाराभावो मन्त्रलिङ्गेन दर्शितः ॥३॥
</details>


<details><summary>भास्करोक्त-विनियोगः</summary>

अथ चतुर्थी - **ऋतुर् ऋतुनेति ॥** अत्र ऋतूनां निर्वहणक्रमं दर्शयति - 
</details>

<details open><summary>विश्वास-प्रस्तुतिः</summary>


ऋ॒तुर्ऋ॑तुनानु॒द्यमा॑नः ।  
विन॑नादा॒भिधा॑वः ।  
षष्टिश्च त्रिꣳश॑का व॒ल्गाः ।  
शु॒क्लकृ॑ष्णौ च॒ षाष्टि॑कौ ।  
</details>

<details><summary>मूलम्</summary>


ऋ॒तुर्ऋ॑तुना नु॒द्यमा॑नः ।  
विन॑नादा॒भिधा॑वः ।  
षष्टिश्च त्रिꣳश॑का व॒ल्गाः ।  
शु॒क्लकृ॑ष्णौ च॒ षाष्टि॑कौ ।  
</details>


<details><summary>भट्टभास्कर-टीका</summary>

ऋत्ववयवस्संवत्सरः **ऋतुः** सः **ऋतुना** वसन्तादिना **नुद्यमानः** प्रेर्यमाणः **अभिधावः** आभिमुख्येन धावन्न वेगेन गच्छन् **विननाद** विनदति विविधान् शब्दान्करोति जनयति । छान्दसो लिट् । यथा रथादिः प्रेर्यमाणः शब्दं करोति तूर्णगतिरेवं संवत्सरोपि प्रेर्यमाणः शब्दं करोति इत्युपचर्यते वेगवत्वप्रतिपादनार्थम् । यद्वा - विविधान् नादान् लोकस्य जनयति ऋतुभेदेन लोकस्य वाचो भिद्यन्ते । तच्च परस्तात् "एता वाचः प्रयुज्यन्ते" इत्यादौ वक्ष्यते । अपरा योजना - ऋत्ववयवौ मासौ ऋतुशब्देनोच्येते ; यथा "मधुश्च माधवश्च वासन्तिकावृतू" इति । अत्र च ऋतूनां सङ्गत्यतिशयः प्रतिपाद्यते । ऋतुना नुद्यमानः ऋतुः द्वितीयो मासः विननाद विनदति । कथम् अभिधावः तूर्णं तर्ह्यागच्छेति । एवं स्वामिकार्यायोद्युक्तौ परस्परसङ्गत्या ऋतुधर्मानुपजनयन्तौ संवत्सरत्वेन परिणमेते इति । अभिपूर्वाद्धावतेः लोण्मध्यमपुरुषैकवचने "इतश्च लोपः" इतीकारस्य लोपः । ऋतुनेत्यस्य छान्दसं सर्वानुदात्तत्वम् । एवं द्वौ मासौ एक ऋतुरित्युक्तं ; स च **षष्टिश्च त्रिंशका वर्गाः** त्रिंशत्परिमाणमेषामिति त्रिंशकाः । "विंशतित्रिंशद्भ्यां ड्वुन्" इति ड्वुन्प्रत्ययः । वर्गाः समूहाः त्रिंशन्मुहूर्ताः एकस्मिन् अहोरात्रे । तेन तादृशाः अहोरात्रा वर्गशब्देनोच्यन्ते । तादृशाः षष्टिवर्गाः एक ऋतुः । **शुक्लकृष्णौ** शुक्लतिथिवर्गः कृष्णतिथिवर्गश्च । एतौ द्वौ त्रिंशकौ एकस्मिन् ऋतौ **षाष्टिकौ** सम्भूय षष्टिपरिमाणौ । "प्राग्वहतेष्ठन्" इति ठन् । एवं त्रिंशन्मुहूर्तपरिमाणषष्ट्यहोरात्रात्मक एक ऋतुः ; स च शुक्लकृष्णात्मकषष्टितिथिपरिमाणा इति प्रतिपादितं भवति । अस्यास्संख्यावत्वं सर्वासां नामनिमित्तं छत्रिवत् ॥४॥
</details>
<details><summary>भास्करोक्त-विनियोगः</summary>

एवं सर्वर्तुप्रवृत्तिसाधारणो विधिर्दर्शितः । इदानीम् ऋतूनां प्रथमं वसन्तमधिकृत्योच्यते - **सारागवस्त्रैरिति पञ्चम्या ॥** 
</details>


<details open><summary>विश्वास-प्रस्तुतिः</summary>

सा॒रा॒ग॒व॒स्त्रैर्ज॒रद॑ख्षः ।  
व॒स॒न्तो वसु॑भिस्स॒ह ।  
सव्ँवथ्सर॑स्य स॒वितुः ।  
प्रै॒ष॒कृत्प्र॑थ॒मस्स्मृ॑तः । 
</details>

<details><summary>मूलम्</summary>

सा॒रा॒ग॒व॒स्त्रैर्ज॒रद॑ख्षः ।  
व॒स॒न्तो वसु॑भिस्स॒ह ।  
सव्ँवथ्सर॑स्य स॒वितुः ।  
प्रै॒ष॒कृत्प्र॑थ॒मस्स्मृ॑तः । 
</details>

<details><summary>भट्टभास्कर-टीका</summary>

आरागाः सर्वतो रागः तत्सहितानि वस्त्राणि येषां तैः **वसुभिः** प्रजानां वासहेतुभिः देवताविशेषैः सह संवत्सरात्मनः **सवितुः** देवस्य **प्रैषकृत्** किङ्करस्थानीयः **प्रथमः** ऋतुः **स्मृतः** मन्त्रदृग्भिः वसन्तो नाम । वसन्त्यत्र सुखिताः प्रजा इति **वसन्तः** । औणादिको झच् । यद्वा - "अमूनादयत" इत्यादेः प्रैषस्य कर्ता **जलदक्षः** जले दक्षः समर्थः सर्वत्र प्रजानां तत्र जलप्रियत्वात् । सप्तमीपूर्वपदप्रकृतिस्वरत्वम् । सारागवस्त्रैरिति बहुव्रीहिस्वराभावः छान्दसः ; सन्नतराभावश्च ॥५॥
</details>


<details><summary>भास्करोक्त-विनियोगः</summary>

अथ षष्ठी -**अमूनिति ॥** यदुक्तमृतुना नुद्यमानः ऋतुर्विविधं नुदतीति तत्र वसन्तस्य नुद्यमानस्य वाचः अनया प्रदर्श्यन्ते -
</details>

<details open><summary>विश्वास-प्रस्तुतिः</summary>

अ॒मूना॒दय॑तेत्य॒न्यान् ।  [9] 
अ॒मूꣳश्च॑ परि॒रक्ष॑तः ।  
ए॒ता वा॒चः प्र॑पद्य॒न्ते ।  
यत्रैत॑दुप॒दृश्य॑ते ।  
</details>

<details><summary>मूलम्</summary>

अ॒मूना॒दय॑तेत्य॒न्यान् ।  [9] 
अ॒मूꣳश्च॑ परि॒रक्ष॑तः ।  
ए॒ता वा॒चः प्र॑पद्य॒न्ते ।  
यत्रैत॑दुप॒दृश्य॑ते ।  
</details>

<details><summary>भट्टभास्कर-टीका</summary>

**अमूनादयत** भोजयत **इति अन्यान्** कांश्चित् ब्राह्मणान् प्रयुङ्क्ते । कुत एतत् ? **एताः वाचः** प्रयुज्यन्ते इति वक्ष्यमाणत्वात् । **अमून् परिरक्षतः** अन्यान् व्यतिरिक्तान् ब्राह्मणान् प्रयुङ्क्ते । वसन्ते प्रवृत्ते ब्राह्मणानां यज्ञोपनयनादौ प्रवृत्तेः अयनादौ निरुपद्रवावस्थानात् । एवं संवत्सर ऋतुद्वारेण जगद्व्यवस्थां ब्रवीतीति निरूप्यते । यद्वा - नोदकस्य ऋतोर्नोदनशब्दा एते "अमूनादयत, अमून्रक्षत" इति । अत्र लोण्मध्यमपुरुषबहुवचनस्य सकारोपजनः छान्दसः । व्यत्ययेन वा लट् प्रथमपुरुषद्विवचनान्तस्य । एवम् **एताः वाचः** प्रयुज्यन्ते **यत्र एतत्** वसन्तस्य स्वरूपम् **उपदृश्यते** । यद्वा - यत्र वसन्ते एतदारुणकेतुकस्य अग्नेश्चयनमुपदृश्यते । एतदनुष्ठानेन सम्यगृतुधर्माः प्रवर्तन्त इति यावत् । यत्रेति पूर्ववन्निहतानि ॥६॥
</details>


<details open><summary>विश्वास-प्रस्तुतिः</summary>

ए॒तदे॒व वि॑जानी॒यात् ।  
प्र॒माण॑ङ्काल॒पर्य॑ये ।  
वि॒शे॒ष॒णन्तु॑ वक्ष्या॒मः ।  
ऋ॒तूना᳚न्तन्नि॒बोध॑त ।  
</details>

<details><summary>मूलम्</summary>

ए॒तदे॒व वि॑जानी॒यात् ।  
प्र॒माण॑ङ्काल॒पर्य॑ये ।  
वि॒शे॒ष॒णन्तु॑ वक्ष्या॒मः ।  
ऋ॒तूना᳚न्तन्नि॒बोध॑त ।  
</details>


<details><summary>भट्टभास्कर-टीका</summary>

सप्तमी - **एतदेवेति ॥ एतत्** आरुणकेतुकानुष्ठानम्मे **एव** कालस्य पर्याये परिवर्तने ऋतुधर्माणां स्वस्मिन्स्वस्मिन्काले यथापूर्वोन्मेषणे **प्रमाणं** कारणं **विजानीयात्** । यद्वा - यदेतत् वसन्तप्रवृत्तौ कालधर्माणां वैलक्षण्यप्रदर्शनं यथोक्तप्रकारं सर्वकालपर्यये प्रमाणं विजानीयात् । एवमेव सर्वेऽपि ऋतवो भिन्नस्वभावा इत्यनुमातव्यं सामान्यरूपम् । तत्र यत् **ऋतूनां विशेषणं** विशिष्टं रूपं तदपि **वक्ष्यामः** । **तत्** उच्यमानं **निबोधत** हे बुधाः । बुध बोधने, भौवादिकः । पूर्ववत् स्वरव्यत्यया अनुसन्धेयाः ॥७॥
</details>

<details open><summary>विश्वास-प्रस्तुतिः</summary>

शुक्लवासा॑ रुद्र॒गणः ।  
ग्री॒ष्मेणा॑वर्त॒ते स॑ह ।  
नि॒जह॑न्पृथि॑वीꣳ स॒र्वाम् । [10]
ज्यो॒तिषा᳚ (ऽ)प्रति॒ख्येन॑ सः ।  

</details>

<details><summary>मूलम्</summary>

शुक्लवासा॑ रुद्र॒गणः ।  
ग्री॒ष्मेणा॑वर्त॒ते स॑ह ।  
नि॒जह॑न्पृथि॑वीꣳ स॒र्वाम् । [10]
ज्यो॒तिषा᳚ (ऽ)प्रति॒ख्येन॑ सः ।

[[प्रति॒ख्येन॑  → (ऽ)प्रति॒ख्येन॑ ??]] 
</details>

<details><summary>भट्टभास्कर-टीका</summary>

अथाष्टमी - **शुक्लवासा इति ॥** प्रथमतृतीययोरैकश्रुत्यं, प्रथमस्याद्युदात्तत्वात् । इदं ग्रीष्मवर्णनम् । शुक्लवस्त्रपरिधानो रुद्राणां रोदयितृस्वभावानां देवताविशेषाणां गणः **ग्रीष्मेण सहावर्तते** । गृह्यतेऽस्मिन्नुदकमिति ग्रीष्मः **सः रुद्रगणः पृथिवीं सर्वाम् अप्रतिख्येन** अप्रतिरूपकेण अप्रतिघातेन वा ज्योतिषा **निदहन्** नितरां दहन् ग्रीष्मेण सह ऋतुधर्मान् प्रवर्तयन् सवितुरभिप्रायेण पुनःपुनः प्रवर्तते । स्वरान्यत्वं यथायथं द्रष्टव्यम् ॥८॥
</details>


<details open><summary>विश्वास-प्रस्तुतिः</summary>

वि॒श्व॒रू॒पाणि॑ वासा॒ꣳ॒सि ।  
आ॒दि॒त्याना᳚न्नि॒बोध॑त ।  
सव्ँवथ्सरीण॑ङ्कर्म॒फलम् ।  
वर्षाभिर्द॑दता॒ꣳ॒ सह ।  
</details>

<details><summary>मूलम्</summary>

वि॒श्व॒रू॒पाणि॑ वासा॒ꣳ॒सि ।  
आ॒दि॒त्याना᳚न्नि॒बोध॑त ।  
सव्ँवथ्सरीण॑ङ्कर्म॒फलम् ।  
वर्षाभिर्द॑दता॒ꣳ॒ सह ।  
</details>

<details><summary>भट्टभास्कर-टीका</summary>

अथ नवमी - **विश्वरूपाणीति** ॥ तृतीयचतुर्थयोरैकश्रुत्यम् । द्वे अप्युदात्ते । अत्र वर्षा वर्ण्यन्ते । **विश्वरूपाणि** नानावर्णयुक्तानि **वासांसि आदित्यानां निबोधत** । किं कुर्वताम् ? **संवत्सरीणं** संवत्सरभावि । "संपरिपूर्वात्ख च" इति खः । **कर्मफलं** कर्मणः कृष्यादेः फलं निष्पत्तिं **वर्षाभिः** वर्षर्तुना **सह ददतां** प्रयच्छतां प्रजाभ्यः वर्षासूत्पन्नस्य संवत्सरोपभोग्यत्वात् । यद्वा - संवत्सरीणस्य कर्मफलस्य हेतुमुदकं कृष्यादि कर्मफलहेतुत्वात्ताच्छब्द्यम् । ज्योतिष्टोमादेः कर्मणो वा फलभूतम् उदकं ग्रीष्मेण ग्रस्तं वृष्टिरूपेण ददतां जगद्रक्षणार्थमिति । प्रथमे पादे समासविभक्त्यन्तयोः स्वरान्यत्वेनान्तोदात्तत्वम् ॥९॥
</details>


<details open><summary>विश्वास-प्रस्तुतिः</summary>

अदुःखो॑ दुःखच॑क्षुरि॒व ।  
तद्मा॑(ऽ)पीत इव॒ दृश्य॑ते ।
शीतेना᳚व्यथ॑न्नि॒व ।  
रु॒रुद॑ख्ष इव॒ दृश्य॑ते ।  
</details>

<details><summary>मूलम्</summary>

अदुःखो॑ दुःखच॑क्षुरि॒व ।  
तद्मा॑(ऽ)पीत इव॒ दृश्य॑ते ।[[तद्मा॑पीत  → (ऽ)तद्मा॑(ऽ)पीत ??भाष्ये भिन्नपदत्वेन एवं समस्तपदत्वेनापि व्याख्या । भिन्नपदत्वे वा समस्तपदत्वेवा स्वरः यथास्थित एव भवति वा]]   
शीतेना᳚व्यथ॑न्नि॒व ।  
रु॒रुद॑ख्ष इव॒ दृश्य॑ते ।  
</details>

<details><summary>भट्टभास्कर-टीका</summary>

अथ दशमी - **अदुःख इति** ॥ अयं वर्षर्तुरेव दृश्यते । **अदुःखः** सर्वदुःखरहितोऽपि **दुःखचक्षुरिव दृश्यते** अक्षिरोगेण कालिमादिनाऽभिभूतचक्षुषः प्रजा भवन्तीति कालोऽप्युपचर्यते । किञ्च - **तद्मा** तेन कालिमादिना अक्षिरोगेण तद्वान् स्वयमपि **अपीत इव** लोको **दृश्यते** चक्षुषामपीतवर्णत्वात् स्वयमप्यपीत [[आपीतः-अपीतः??]] इव प्रतिभाति । मतोर्वत्वाभावः अन्त्यलोपश्च वर्णान्यत्वम् । यद्वा - तस्मिन्काले लोको मयतीति तद्मा आपः ताभिः पीत इव लोको दृश्यते । किञ्च **शीतेन** तत्कालाभिवृद्धेन व्यथाहेतुनाऽपि **अव्यथयन्निव** अहिंसयन्निव प्रजा दृश्यते, शीतत्राणावहितत्वात् सर्वलोकस्य । किञ्च **रुरुदक्षः** रुरुभिः मृगैः समृद्ध **इव** च **दृश्यते** । मृगपूगानां तद्वधकारिणामसंचारात् । तृतीयापूर्वपदप्रकृतिस्वरत्वम् । अतिदुर्बला मृगा अपि तस्मिन्काले सुखं वर्तन्त इति ॥१०॥
</details>

<details open><summary>विश्वास-प्रस्तुतिः</summary>


ह्लादयते᳚ ज्वल॑तश्चै॒व ।  
शा॒म्यत॑श्चास्य॒ चक्षु॑षी ।
</details>

<details><summary>मूलम्</summary>


ह्लादयते᳚ ज्वल॑तश्चै॒व ।  
शा॒म्यत॑श्चास्य॒ चक्षु॑षी ।  
</details>
<details><summary>भट्टभास्कर-टीका</summary>

अथैकादशी - **ह्लादयते इति** ॥ प्रथमस्यैकश्रुत्यम् । **ह्लादयते**  लोकमयमृतुः वृष्टिसमृद्ध्या । तत्र हि "अहो सुवृष्टो देवः संपत्स्यन्ते नस्सस्यानि" इति सर्वो लोको ह्लादं भजते । **अस्य**  एवंविधस्य वर्षर्तोः **चक्षुषी**  **ज्वलतश्च**  **शाम्यतश्च**  । अन्तर्भावितण्यर्थौ ज्वलतिशाम्यती । पदार्थान् ज्वलयतः शमयतश्चेति । अनेन हि ऋतुना दृष्टाः पदार्थाः शक्तिविशेषलाभेन औज्ज्वल्यं भजन्ते, शान्ता निवृत्तोपद्रवाश्च भवन्तीति । यद्वा - पदार्थानाम् औज्ज्वल्यशमने चक्षुषोरुपचर्येते - यत्र यत्रास्य दृष्टिः तत्सर्वं ज्वलति शाम्यति च । तस्माद्विश्वमप्याह्लादयत इति । शाम्यत इति श्यन उदात्तत्वं स्वरान्यत्वम् ॥११॥
</details>

### ०२ ब्राह्मणम्
<details open><summary>विश्वास-प्रस्तुतिः</summary>
या वै प्रजा भ्र॑ꣵश्य॒न्ते ।  
सव्ँवथ्सरात्ता भ्र॑ꣵश्य॒न्ते । 
याः॒ प्रति॑तिष्ठ॒न्ति ।  
सव्ँवथ्सरे ताः प्रति॑तिष्ठ॒न्ति ।  
व॒र्षाभ्य॑ इत्य॒र्थः ॥ [11]
</details>

<details><summary>मूलम्</summary>
या वै प्रजा भ्र॑ꣵश्य॒न्ते ।  
सव्ँवथ्सरात्ता भ्र॑ꣵश्य॒न्ते । 
याः॒ प्रति॑तिष्ठ॒न्ति ।  
सव्ँवथ्सरे ताः प्रति॑तिष्ठ॒न्ति ।  
व॒र्षाभ्य॑ इत्य॒र्थः ॥ [11]
</details>

<details><summary>भट्टभास्कर-टीका</summary>

उत्तरं ब्राह्मणम् - **या वै प्रजा इति**॥ चत्वारि वाक्यान्येकश्रुतीनि; तृतीये प्रसक्ताद्युदात्तत्वमेव । केचिदैकश्रुत्यमाहुः । यदुक्तं "संवत्सरीणं कर्मफलं वर्षाभिः नीयते" इति तत्स्वयमेव ब्राह्मणं व्याचष्टे - **याः प्रजा भ्रंश्यन्ते** ऋतुविपर्यासजन्मना अवग्रहादिना सस्यादिहेतुभूतसम्यग्वृष्ट्यभावेन वर्षर्तौ गलितर्तुसंपदो भवन्ति **ताः संवत्सरात्** एव **भ्रंश्यन्ते** । आगामिनि सर्वस्मिन्नपि संवत्सरे गलितर्तुसंपदस्ताः प्रजा भवन्ति । **याः** पुनः प्रजाः **प्रतितिष्ठन्ति** अनेनर्तुनाऽनुगृहीताः तृप्ता भवन्ति **ताः** सर्वस्मिन्नपि **संवत्सरे प्रतितिष्ठन्ति** ।  
ननु नात्र वर्षर्तुग्रहणं, तत् कुतो भ्रंशः, कुत्र वा प्रतिष्ठेत्यत आह - **वर्षाभ्य इत्यर्थः इति**। या वर्षाभ्यो भ्रंश्यन्ते या वर्षासु प्रतितिष्ठन्तीत्ययमर्थोऽत्र विवक्षित इत्यर्थः, वर्षाणां प्रकृतत्वात् । वर्षाभ्य इति प्रदर्शनम्, वर्षास्वित्यर्थः इत्यपि वेदितव्यम् । केचिदाहुः - हेतौ पञ्चमी, सप्तमी च निमित्ते । वर्षाभ्य इति च संवत्सरस्यैव विशेषणम् । वर्षर्तुरूपेणावस्थितो यः संवत्सरः तद्धेतुकः सर्वप्रजानां प्रभ्रंशः तन्निमित्तैव च प्रतिष्ठेति ॥१२॥
इति आरण्यके प्रथमे तृतीयोऽनुवाकः ॥३॥  
</details>

## ०४ ऋतुमत्य्-उपधानम्
### ०१ मन्त्राः
<details><summary>भास्करोक्त-विनियोगः</summary>

गता वर्षाः; शरदिदानीं वर्ण्यते ऋतुवतीष्षडुपदधाति - **अक्षिदुःखोत्थितस्येति ॥** 
</details>

<details open><summary>विश्वास-प्रस्तुतिः</summary>

अख्षि॑ दुः॒खोत्थि॑तस्यै॒व ।   
वि॒प्रस॑न्ने क॒नीनि॑के ।  
आङ्क्ते चाद्ग॑णन्ना॒स्ति ।  
ऋ॒भूणा᳚न्तन्नि॒बोध॑त ।  
</details>

<details><summary>मूलम्</summary>

अख्षि॑ दुः॒खोत्थि॑तस्यै॒व । [[अत्र भाष्ये समस्तपदत्वेन व्याख्या कृता । भिन्नपदं मूले प्रतीयते । साधु वा??]] 
वि॒प्रस॑न्ने क॒नीनि॑के ।  
आङ्क्ते चाद्ग॑णन्ना॒स्ति ।  
ऋ॒भूणा᳚न्तन्नि॒बोध॑त ।  
</details>

<details><summary>भट्टभास्कर-टीका</summary>

अनुष्टुभः सर्वाः; चतुर्थी तु उपरिष्टाज्ज्योतिः । त्रिष्टुबित्येके । तत्र प्रथमा । अक्षिदुःखोत्थितः निवृत्ताक्षिरोगः तस्येव । उपाध्याया ऐकारं ब्रुवते । एवशब्द एव सादृश्यं ब्रूते । वर्णव्यत्ययो वा । **कनीनिके** अक्षितारके । अवयवाभ्याम् अवयविनोः लक्षणा । अस्यर्तोः चक्षुषी **विप्रसन्ने** निवृत्तदोषे निर्मले भवतः । ऋतुचक्षुषोः प्रसन्नत्वात्ताभ्यां दृष्टं जलादिकमपि प्रसीदतीति । **आङ्क्ते** चक्षुषी कृताञ्जनसंस्कारे इव निर्मले करोति अयमृतुः । अत एव **च अद्गणं नास्ति** । चक्षुष्यं किञ्चित् तमोरूपमद्गणं यद्रजनीमुखेषु विजृम्भते, तदत्र प्रजा न बाधते । **तत्** एतत् सर्वम् **ऋभूणां** देवताविशेषाणां स्वभूतं सामर्थ्यं **निबोधत** ॥१॥
</details>


<details open><summary>विश्वास-प्रस्तुतिः</summary>


क॒न॒का॒भानि॑ वासा॒ꣳ॒सि ।  
अ॒हता॑नि नि॒बोध॑त ।  
अन्नमश्नीत॑ मृज्मी॒त ।  
अ॒हव्ँ वो॑ जीव॒नप्र॑दः ।  
</details>

<details><summary>मूलम्</summary>


क॒न॒का॒भानि॑ वासा॒ꣳ॒सि ।  
अ॒हता॑नि नि॒बोध॑त ।  
अन्नमश्नीत॑ मृज्मी॒त ।  
अ॒हव्ँ वो॑ जीव॒नप्र॑दः ।  
</details>
'

<details><summary>भट्टभास्कर-टीका</summary>

अथ द्वितीया - **कनकाभानीति ॥** तृतीयस्यैकश्रुत्यम्, अन्यत्र पूर्ववत् स्वरान्यत्वमनुसंधेयम् । तेषाम् ऋभूणां कनकाभानि स्वर्णाभानि **अहतानि** अच्छिद्राणि **वासांसि** परिधानानि **निबोधत** । अथ शारद्यो वाचः प्रदर्श्यन्ते - **अन्नमश्नीत** भक्ष्यं भोज्यं च पुष्कलम् अश्नीत । **मृज्मीत** शोधयत च लेपान् । यद्वा - मृष्टमश्नीतेति विशिष्टाशनविधिः मकारोपजनः छान्दसः, यासुडभावश्च । **अहं** खलु **वो** युष्माकं **जीवनप्रदः** प्राणधारणसाधनमन्नादिकं प्रकर्षेण युष्मभ्यं ददामि ॥२॥
</details>

<details open><summary>विश्वास-प्रस्तुतिः</summary>

ए॒ता वा॒चः प्र॑युज्य॒न्ते ।  
श॒रद्य॑त्रोप॒दृश्य॑ते । [12]
अभिधून्वन्तोऽभिघ्न॑न्त इ॒व ।  
वा॒तव॑न्तो म॒रुद्ग॑णाः ।  
</details>

<details><summary>मूलम्</summary>

ए॒ता वा॒चः प्र॑युज्य॒न्ते ।  
श॒रद्य॑त्रोप॒दृश्य॑ते । [12]
अभिधून्वन्तोऽभिघ्न॑न्त इ॒व ।  
वा॒तव॑न्तो म॒रुद्ग॑णाः ।  
</details>


<details><summary>भट्टभास्कर-टीका</summary>

अथ तृतीया - **एता इति ॥ एताः** एवंप्रकाराः **वाचः प्रयुज्यन्ते** । कदा ? **यत्र** यदा **शरत् उपदृश्यते** । शरत्प्रतिपत्तौ हि व्रीह्यादीनामुत्पत्या अकिञ्चनोपि सुखभोजी भवतीति सर्वलोकोऽनेनर्तुना एताभिः वाग्भिः प्रेर्यमाण इव दृश्यते । अतः परं हेमन्तर्तुवर्णनम् - **अभिधून्वन्तः** कम्पयन्तः विश्वम् **अभिघ्नन्त इव** आभिमुख्येन हननं कुर्वन्त इव च भवन्ति । **वातवन्तः** वायुना बलेन वा तद्वन्तः **मरुद्गणाः** मरुतां देवताविशेषाणां संघाताः । अस्यर्तोरेति सहकारिणो भवन्ति ॥३॥
</details>
<details open><summary>विश्वास-प्रस्तुतिः</summary>

अमुतो जेतुमिषुमु॑खमि॒व ।  
सन्नद्धास्सह द॑दृशे॒ ह ।  
अपध्वस्तैर्वस्तिव॑र्णैरि॒व ।  
वि॒शि॒खासः॑ कप॒र्दिनः ।  
</details>

<details><summary>मूलम्</summary>

अमुतो जेतुमिषुमु॑खमि॒व ।  
सन्नद्धास्सह द॑दृशे॒ ह ।  
अपध्वस्तैर्वस्तिव॑र्णैरि॒व ।  
वि॒शि॒खासः॑ कप॒र्दिनः ।  
</details>
'


<details><summary>भट्टभास्कर-टीका</summary>

अथ चतुर्थी - **अमुत इति** ॥ अन्त्यवर्जमेकश्रुति । **इषुमुखम्** इषुमुखविषयम् इषुमुखे वर्तमानं शत्रुं जेतुम् **इव सन्नद्धाः** कृतसन्नाहाः कवचादिभृतः सह सङ्घीभूताः **अमुतः** अन्तरिक्षात् ते मरुद्गणा **ददृशे** दृश्यन्ते प्रकाशमाना भवन्ति । छान्दसो लिट् । वचनव्यत्ययेनैकवचनम् । यद्वा - लट्येव "बहुलं छन्दसि" इति शपः श्लुः, "लोपस्त आत्मनेपदेषु" इति तलोपः । **ह** इति पादपूरणः । **अपध्वस्तैः** अवलम्बितैः अपगतध्वंसैर्वा वस्तिवर्णैः वस्त्राकारैरिव कैश्चित्परिधानैरुपलक्षिताः । वसेः कर्मणि क्तिनि वस्तयो वस्त्राणि । **विशिखासः** विविधशिखाः तत्रापि **कपर्दिनः** बद्धशिखण्डाः । अन्ते द्वावुदात्तौ ॥४॥
</details>




<details open><summary>विश्वास-प्रस्तुतिः</summary>

अक्रुद्धस्य योथ्स्य॑मान॒स्य ।  
क्रु॒द्धस्ये॑व॒ लोहि॑नी ।  
हेमतश्चक्षु॑षी वि॒द्यात् ।  
अ॒क्ष्णयोः᳚ ख्षिप॒णोरि॑व ।  
</details>

<details><summary>मूलम्</summary>

अक्रुद्धस्य योथ्स्य॑मान॒स्य ।  
क्रु॒द्धस्ये॑व॒ लोहि॑नी ।  
हेमतश्चक्षु॑षी वि॒द्यात् ।  
अ॒क्ष्णयोः᳚ ख्षिप॒णोरि॑व ।  
</details>

[13]

<details><summary>भट्टभास्कर-टीका</summary>

अथ पञ्चमी - **अक्रुद्धस्य** अप्यस्यर्तोः **हेमतः** हिमवतः । हेभावः छान्दसः । **योत्स्यमानस्य क्रुद्धस्येव** पुरुषस्य **चक्षुषी लोहिनी** लोहितवर्णे **विद्यात्** । व्यत्ययेन स्त्रीलिङ्गता । "वर्णादनुदात्तात्" इति ङीब्नकारौ । "वा छन्दसि" इति पूर्वसवर्णदीर्घत्वम् । हिमोपघातेन तदानीं प्रजानां चक्षुषां लोहितत्वादेवमुक्तम् । किञ्चायमृतुः **अक्ष्णयोः क्षिपणोरिव** । यकारस्य स्थानव्यत्ययः । अक्ष्णोः क्षिपण्योरित्यर्थः । क्षिपणी क्षेपणी कशा । क्षिपण्योरिवायमक्ष्णोः प्रेरयिता भवति । अक्षिप्रेरणमात्रेण प्रवृत्तेः क्षेपण्योरिव सर्ववस्तुविनाशहेतुत्वाद्वा अक्ष्णोः प्रवर्तकत्वातिशयप्रतिपत्यर्थं विनाशहेतुप्रतिपत्यर्थं वा अक्ष्णोः क्षिपणीसादृश्यम् ॥५॥
</details>



<details open><summary>विश्वास-प्रस्तुतिः</summary>

दुर्भिख्षन्देव॑लोके॒षु ।  
म॒नूना॑मुद॒कङ्गृ॑हे ।  
ए॒ता वा॒चः प्र॑वद॒न्तीः ।  
वै॒द्युतो॑ यान्ति॒ शैशि॑रीः ।
</details>

<details><summary>मूलम्</summary>

दुर्भिख्षन्देव॑लोके॒षु ।  
म॒नूना॑मुद॒कङ्गृ॑हे ।  
ए॒ता वा॒चः प्र॑वद॒न्तीः ।  
वै॒द्युतो॑ यान्ति॒ शैशि॑रीः ।
</details>


<details><summary>भट्टभास्कर-टीका</summary>

अथ षष्ठी - **दुर्भिक्षमिति**॥ अत्र शिशिरमधिकृत्योच्यते । **दुर्भिक्षं** दुःखेन भिक्ष्यं लभ्यं दुर्भिक्षम् उदकं **देवलोकेषु** देवग्रहणात् ज्योतिषां प्रकाशस्थाने अन्तरिक्षे । अतः परम् अन्तरिक्षे उदकभिक्षा नास्ति, वृष्ट्यभावात् । मनूनां मनुष्याणां गृहे इदानीम् उदकं तिष्ठतीति । उपलक्षणमिदं गुप्तप्रदेशानां कूपादीनाम् । तस्मादुदकार्थिभिः तत एवोदकं ग्राह्यमिति । **एताः** एवंरूपा **वाचः प्रवदन्तीः** एवं प्रकर्षेण वदन्त्यः इव यान्ति गच्छन्ति । वदतिरत्र प्रकाशने । एवं प्रकाशयन्त्यो वाच इति, यथा "वाचं वदन्तीम्" इति ।**वैद्युतः** विद्योतनशीलाः । विद्युतो वा । वर्णव्यत्ययेनैकारः, यलोपो वा । **शैशिरीः** शिशिरे भवाः शैशिर्यः । उत्साद्यञन्तात् ङीप् । उभयत्रापि "वा छन्दसि " इति पूर्वसवर्णदीर्घत्वम् । यद्वा - एताः शैशिरीः वाचः प्रवदन्त्यो वैद्युतो **यान्ति** क्वापि लयं गच्छन्तीति । यद्वा - वैद्युतो नाम वायोः स्त्रियः विद्युद्रूपाः **यान्ति** गच्छन्ति । छान्दसो यलोपः ॥६॥
</details>


### ०२ ब्राह्मणम्
<details open><summary>विश्वास-प्रस्तुतिः</summary>

ता अ॒ग्निः पव॑माना॒ अन्वै᳚ख्षत ।  
इ॒ह जी॑वि॒कामप॑रिपश्यन्न् ।  
तस्यै॒षा भव॑ति ।  
</details>

<details><summary>मूलम्</summary>

ता अ॒ग्निः पव॑माना॒ अन्वै᳚ख्षत ।  
इ॒ह जी॑वि॒कामप॑रिपश्यन्न् ।  
तस्यै॒षा भव॑ति ।  
</details>

<details><summary>भट्टभास्कर-टीका</summary>

अतः परं ब्राह्मणम् - **ता** वाचो विद्युतो वा **पवमानाः** शोधयन्तीः निरुदकं लोकं कुर्वन्तीः **अग्निः अन्वैक्षत** अनुक्रमेण ऐक्षिष्ट । **इह** पृथिव्यां **जीविकां** जीवनहेतुम् उदकम् **अपरिपश्यन्** । एता एवं प्रवदन्ति, इह च उदकं न पश्यामि, किं भविष्यतीति ता एव गच्छन्तीरनुक्रमेणासंतृप्त एवैक्षतेति । **तस्य** एतस्यार्थस्य प्रतिपादिका **एषा** वक्ष्यमाणा ऋक् **भवति** ॥७॥
</details>

<details open><summary>विश्वास-प्रस्तुतिः</summary>


इ॒हेह व॑स्स्वत॒पसः ।  
मरु॑त॒स्सूर्य॑त्वचः ।  
शर्म॑ स॒प्रथा॒ आवृ॑णे ॥ [14]

</details>

<details><summary>मूलम्</summary>


इ॒हेह व॑स्स्वत॒पसः ।  [[इ॒हेहव॑ → इ॒हेह व॑ ]]
मरु॑त॒स्सूर्य॑त्वचः ।  
शर्म॑ स॒प्रथा॒ आवृ॑णे ॥ [14]

</details>

<details><summary>भट्टभास्कर-टीका</summary>

**इहेहेति ॥** इयं त्रिपदा गायत्री । हे **मरुतः स्वतपसः** स्वायत्ततपसः **सूर्यत्वचः** सूर्यदीप्तयः सूर्यरूपाः वा तत्प्रेषणकारित्वात् अहं **वः** युष्मत्सकाशात् **शर्म** सुखं कीदृशम् ? **सप्रथाः** प्रथनवत् विस्तीर्णम् । वर्णव्यत्ययेनाकारः । **इहेह** इह चेह स्थाने **आवृणे** आभिमुख्येन वृणे प्रार्थये । "इह जीविकामपरिपश्यन्" इत्युक्तम्, तस्मादिह सर्वस्मिन् पृथिव्यवकाशे जीविकाभूतमुदकं विस्तीर्णमुदकं युष्मत्सकाशात् प्रसादेन प्राप्नवानीति प्रार्थयते । अत्र मरुत इति हेमन्ते प्रसिद्धाः मरुद्गणाः आमन्त्र्यन्ते, हेमन्तशिशिरयोरेकदेवताकत्वात् "सतां सत्यानाम्" इति च तेषामेव संज्ञाभेद इति । अत एव हेमन्तशिशिरयोरेकत्वात् "पञ्च वा ऋतवः" इत्यादिकमुपपद्यते । "हेमन्तशिशिरावृतूनां प्रीणामि" इत्यादिसहनिर्देशादिश्चोपपन्नो भवति ॥८॥

इति आरण्यके प्रथमे चतुर्थोऽनुवाकः ॥४॥  
</details>


## ०५ मदन्त्य्-उपधानम्
### ०१ मन्त्राः
<details><summary>भास्करोक्त-विनियोगः</summary>

प्रवर्ग्यमदन्तीरुपधाय शान्तिं करोति - **अतिताम्राणीति चतसृभिः** ॥

सर्वा अनुष्टुभः । चतुर्थी अभिक्रान्ताक्षरा । पूर्वत्र आदित्यात्मना संवत्सरात्मना ऋत्वात्माना चाभिष्टुतः इदानीं विश्वदेवरूपेण स्तूयते -

</details>

<details open><summary>विश्वास-प्रस्तुतिः</summary>

अति॑ता॒म्राणि॑ वासा॒ꣳ॒सि ।  
अ॒ष्टि व॑ज्रि श॒तघ्नि॑ च ।  
विश्वेदेवा विप्र॑हर॒न्ति ।  
अ॒ग्निजि॑ह्वा अ॒सश्च॑त ।  
</details>

<details><summary>मूलम्</summary>

अति॑ता॒म्राणि॑ वासा॒ꣳ॒सि ।  
अ॒ष्टि व॑ज्रि श॒तघ्नि॑ च ।  [[अ॒ष्टिव॑ज्रि → अ॒ष्टि व॑ज्रि??]]
विश्वेदेवा विप्र॑हर॒न्ति ।  
अ॒ग्निजि॑ह्वा अ॒सश्च॑त ।  
</details>

<details><summary>भट्टभास्कर-टीका</summary>

**अतिताम्राणि** अतिरक्तानि वासांसि विश्वेषां देवानाम् । अष्ट्यादयः प्रहरणविशेषाः । अश्नुते व्याप्नोति शत्रूनिति **अष्टिः** । वर्जयति, व्रजन्त्यनेन वा शत्रव इति वा वज्रः । शतं हन्तीति शतघ्नं शतघ्नी वा । तैः तद्वत् तत्सहितं वा **विप्रहरन्ति** विविधं प्रहरन्ति शत्रून् विश्वे देवाः । मत्वर्थीय इकारः । यद्वा - इकारान्तानि प्रहरणनामानि । तानि विप्रहरन्ति विविधं प्रहरन्ति शत्रुसकाशं प्रापयन्ति । शिशिरस्यैव एतद्देवताकथनमिति केचित् । शिशिराधिकारे च मदन्त्युपधानं निर्जलत्वादस्येत्याहुः । "अत्यूर्ध्वाक्षः" इति चोत्तरोऽनुवाकः शिशिरमेवाधिकृत्य भविष्यति । ते **विश्वे देवाः अग्निजिह्वाः** अग्निः आरुणकेतुकः प्रकृतः जिह्वा येषां तादृशा भूत्वा **असश्चत** शब्दमकुर्वन् । तेषां जिह्वास्थानीयः आरुणकेतुकोऽग्निः इत्थं सदर्पमिह शब्दयतीति भावः । सश्चतिः शब्दनकर्मा, व्यत्ययेनैकवचनं, शपो वा लुक् ॥१॥
</details>


<details open><summary>विश्वास-प्रस्तुतिः</summary>

नैव देवो॑ न म॒र्त्यः ।  
न राजा व॑रुणो॒ विभुः ।  
नाग्निर्नेन्द्रो न प॑वमा॒नः ।  
मा॒तृक्क॑च्चन॒ विद्य॑ते ।  
</details>

<details><summary>मूलम्</summary>

नैव देवो॑ न म॒र्त्यः ।  
न राजा व॑रुणो॒ विभुः ।  
नाग्निर्नेन्द्रो न प॑वमा॒नः ।  
मा॒तृक्क॑च्चन॒ विद्य॑ते ।  
</details>

<details><summary>भट्टभास्कर-टीका</summary>

अथ द्वितीया - **नैवेति ॥** इत्थं सदर्पं तेनाग्निना प्रतिज्ञातं **कच्चन** कश्चिदपि **देवः मातृक्** मादृक् मत्तुल्यप्रभावो **नैव विद्यते** । मातृक् कच्चन इति वर्णान्यत्वं छान्दसम् । मनुष्योऽपि नैव विद्यते मादृक् । न च विभुः वरुणो राजा नाग्निः नैवेन्द्रः पवमानोऽपि नैवेति ॥२॥
</details>

<details open><summary>विश्वास-प्रस्तुतिः</summary>


दि॒व्यस्यैका॒ धनु॑रार्त्निः ।  
पृ॒थि॒व्यामप॑रा श्रि॒ता । [15]  
तस्येन्द्रो वम्रि॑रूपे॒ण ।  
ध॒नुर्ज्या॑मछि॒नथ्स्व॑यम् ।  
</details>

<details><summary>मूलम्</summary>


दि॒व्यस्यैका॒ धनु॑रार्त्निः ।  
पृ॒थि॒व्यामप॑रा श्रि॒ता । [15]  
तस्येन्द्रो वम्रि॑रूपे॒ण ।  
ध॒नुर्ज्या॑मछि॒नथ्स्व॑यम् ।  
</details>

<details><summary>भट्टभास्कर-टीका</summary>

अथ तृतीया - **दिवीति** ॥ **अस्य** अग्नेः **स्वं** यत् धनुः तस्य **एका आर्त्निः** कोटिः **दिवि श्रिता** अवस्थिता । **अपरा** पृथिव्यां श्रिता । **तस्य** अग्नेः **धनुर्ज्यां** स्वभूतस्य तथाऽवस्थितस्य धनुषो ज्याम् **इन्द्रो वम्रिरूपेण** आगत्य स्वयमेव अलुनात् । वमनात् वम्रिः । तस्यावलेपोक्तिमसहमानः तमग्निं निग्रहीतुकामः तस्य धनुर्ज्याम् **अच्छिनत्** ॥३॥
</details>

<details open><summary>विश्वास-प्रस्तुतिः</summary>

तदि॑न्द्र॒धनु॑रित्य॒ज्यम् ।  
अ॒भ्रव॑र्णेषु॒ चक्ष॑ते ।  
एतदेव शय्ँयोर्बार्ह॑स्पत्य॒स्य ।  
ए॒तद्रु॑द्रस्य॒ धनुः ।  
</details>

<details><summary>मूलम्</summary>

तदि॑न्द्र॒धनु॑रित्य॒ज्यम् ।  
अ॒भ्रव॑र्णेषु॒ चक्ष॑ते ।  
एतदेव शय्ँयोर्बार्ह॑स्पत्य॒स्य ।  
ए॒तद्रु॑द्रस्य॒ धनुः ।  
</details>

<details><summary>भट्टभास्कर-टीका</summary>

अथ चतुर्थी - ततः प्रभृति **तत् अज्यं** छिन्नज्याकम् **इन्द्रधनुः इति चक्षते** कथयन्ति मन्त्रदृशः; अज्यत्वस्य इन्द्रकृतत्वात् इन्द्रधनुरित्याचक्षते **अभ्रवर्णेषु** अपो बिभ्रतीति अभ्राणि जलदाः तेषां वर्णेषु प्रकाशनेषु । यद्वा - चक्षतिः पश्यतिकर्मा; अभ्रवर्णेषु चक्षते पश्यन्ति लौकिकाः । ़
**एतदेवेति । शंयोः** शंयुनाम्नः रोगभयार्तानां शमनयावनकर्तुः । यद्वा - यज्ञस्य स्वगाकर्तुः । **बार्हस्पत्यस्य** बृहस्पतिपुत्रस्य **धनुः** यथोक्तस्वार्थसंपादनसाधनम् । कोऽस्य विशेष इत्याह - **एतत्** खलु **रुद्रस्य** आरुणकेतुकस्य अग्नेः **धनुः** । तस्मात्किमनेन कर्तुं न शक्यत इति । रुद्रशब्देन आरुणकेतुकस्याग्नेरभिधानम् । तदीयत्वेन धनुषोऽप्यधृष्यत्वख्यापनार्थं यथा रुद्रस्य भगवतो धनुरप्रधृष्यम् एवमिदमपि श्रूयते "रुद्रो वा एष यदग्निः" इति । केचिदाहुः - यदित्यध्याह्रियते । यदेतत् रुद्रस्य आरुणकेतुकस्य धनुः एतदेव शंयोर्धनुः सोऽप्यनेन स्वाभिमतं साधयतीति ॥४॥
</details>

### ०२ ब्राह्मणम्
<details><summary>भास्करोक्त-विनियोगः</summary>

अतः परं ब्राह्मणम् - **रुद्रस्य त्वेवेत्यादि** ॥
</details>

<details open><summary>विश्वास-प्रस्तुतिः</summary>

रु॒द्रस्य॑ त्वेव॒ धनु॑रार्त्निः ।  
शिर॒ उत्पि॑पेष ।  
स प्र॑व॒र्ग्यो॑ऽभवत् ।  
तस्मा॒द्यस्सप्र॑व॒र्ग्येण॑ य॒ज्ञेन॒ यज॑ते ।  
रु॒द्रस्य॒ स शिरः॒ प्रति॑दधाति ।  
नैनꣳ॑ रु॒द्र आरु॑को भवति ।  
</details>

<details><summary>मूलम्</summary>

रु॒द्रस्य॑ त्वेव॒ धनु॑रार्त्निः ।  
शिर॒ उत्पि॑पेष ।  
स प्र॑व॒र्ग्यो॑ऽभवत् ।  
तस्मा॒द्यस्सप्र॑व॒र्ग्येण॑ य॒ज्ञेन॒ यज॑ते ।  
रु॒द्रस्य॒ स शिरः॒ प्रति॑दधाति ।  
नैनꣳ॑ रु॒द्र आरु॑को भवति ।  
</details>


<details><summary>भट्टभास्कर-टीका</summary>

उक्तं "इन्द्रो वम्रिरूपेण आरुणकेतुकस्य धनुः ज्यामच्छिनत्" इति । अथ तस्य लूनज्याकस्य धनुषः को वृत्तान्त इत्याकाङ्क्षायां वृत्तान्तशेषं ब्राह्मणं स्वयमेव ब्रवीति । लूनज्याकस्य धनुषः ऊर्ध्वं कोटिरुत्सर्पति । तस्यैव **रुद्रस्य** आरुणकेतुकस्याग्नेः यज्ञस्य च वोढा **धनुः** प्रतिष्कभ्यातिष्ठत् । तस्यैव स्वामिनः **शिरः उत्पिपेष** चूर्णीकृत्य ऊर्ध्वमगमयत् यथेन्द्रेणाभिहिंसितम् । **सः** प्रवर्ग्याख्यं तेजः **अभवत्** । उक्तं च प्रवर्ग्ये "तस्य धनुर्विप्रवमाणं शिर उदवर्तयत्" इत्यादि । **तस्मात् सप्रवर्ग्येण** यज्ञेन **यः यजते सः रुद्रस्य** अग्नेः यज्ञस्यैव प्रकृतस्य लूनज्याकात्मीयधनुःकोट्युत्सारितं **शिरः प्रतिदधाति** पुनः स्वस्थाने स्थापयति । "यज्ञस्यैव तच्छिरः प्रतिदधाति" इत्येव च्छन्दोगाः । 
</details>

<details><summary>भास्करोक्त-विनियोगः</summary>

अतः परं वेदितुः स्तुतिः -
</details>

<details open><summary>विश्वास-प्रस्तुतिः</summary>

य ए॒वं वेद॑ ॥ [16]
</details>

<details><summary>मूलम्</summary>

य ए॒वं वेद॑ ॥ [16]
</details>

<details><summary>भट्टभास्कर-टीका</summary>

**यः एवम्** आरुणकेतुकवृत्तान्तं **वेद** नैनं रुद्रः अयमग्निः आरुणकेतुकः आरुकः भवति । आर्तिं कृत्वा न बाधते । छान्दसः उकञ्; आङ्पूर्वो हिंसायां वर्तते ॥५॥
इत्यारण्यके प्रथमे पञ्चमोऽनुवाकः ॥५॥  
</details>


## ०६ ऋतुमण्डलोपधानम्
### ०१ मन्त्राः
<details><summary>भास्करोक्त-विनियोगः</summary>

अथ ऋतुमण्डलानि त्रीण्युपदधाति - **अत्यूर्ध्वाक्ष इति ॥** 
आसामृचामियं संज्ञा । वक्ष्यति चानुवाकान्ते "इत्यृतुमण्डलानि" इति । सर्वाश्चानुष्टुभः । अत्रापि शिशिरधर्मा एवोच्यन्ते ।
</details>

<details open><summary>विश्वास-प्रस्तुतिः</summary>

अ॒त्यू॒र्ध्वा॒ख्षोऽति॑रश्चात् ।  
शिशि॑रः प्र॒दृश्य॑ते ।  
नैव रूपन्न॑ वासा॒ꣳ॒सि ।  
न चक्षुः॑ प्रति॒दृश्य॑ते ।  
</details>

<details><summary>मूलम्</summary>

अ॒त्यू॒र्ध्वा॒ख्षोऽति॑रश्चात् ।  
शिशि॑रः प्र॒दृश्य॑ते ।  
नैव रूपन्न॑ वासा॒ꣳ॒सि ।  
न चक्षुः॑ प्रति॒दृश्य॑ते ।  
</details>

<details><summary>भट्टभास्कर-टीका</summary>
अत्यूर्ध्वाक्षः शीतपीडया अत्यर्थमूर्ध्वे अक्षिणी यस्येति । षच् समासान्तः । अतिरश्चात् न कदाचिदपि तिरश्चीनमक्षि देहं वा कर्तुं शक्नोतीति । अतिरश्चीनेन देहेन अक्ष्णा वा उपलक्षितः शिशिरः प्रदृश्यते । तिर्यक्छब्दात्परस्याः तृतीयायाः छान्दसः तकारोपजनः । "सपां सुलुक्" इति वा आदादेशः । तत्कालभाविनां प्रजाधर्माणां शिशिरस्थानीयतयोपचारः । किञ्च - नैवास्मिन्काले रूपादीनि दृश्यन्ते शीतपीडया रूपादिशोभनवस्तु वा नाद्रियते लोक इत्यर्थः ॥१॥
</details>


<details open><summary>विश्वास-प्रस्तुतिः</summary>

अ॒न्योन्य॒न्तु न॑ हिꣵस्रा॒तः ।  
स॒तस्त॑द्देव॒लक्ष॑णम् ।  
लोहितोऽक्ष्णि शा॑रशी॒र्ष्णिः ।  
सू॒र्यस्यो॑दय॒नं प्र॑ति ।  

</details>

<details><summary>मूलम्</summary>

अ॒न्योन्य॒न्तु न॑ हिꣵस्रा॒तः ।  
स॒तस्त॑द्देव॒लक्ष॑णम् ।  
लोहितोऽक्ष्णि शा॑रशी॒र्ष्णिः ।  
सू॒र्यस्यो॑दय॒नं प्र॑ति ।  

</details>

<details><summary>भट्टभास्कर-टीका</summary>

अथ द्वितीया - अन्योन्यमिति ॥ तुशब्दो विशेषणार्थः न शब्द उपमार्थः । न केवलं रूपाद्यनादर एव, अपि तु अन्योन्यमिव हिंस्रातः हिंस्तः काललोकौ परस्परं बाधकाविव भवतः । हिंसेर्लेटि "लेटोडाटौ" इत्यडागमः । छान्दसः रेफोपजनः; "बहुलं छन्दसि" इति वा रुट् । यद्वा - यौ नित्यविरुद्धौ पदार्थौ तावप्यस्मिन्काले अन्योन्यं न हिंस्तः । शीतजन्मना आलस्यातिशयेन तूष्णीम् आसाते । एवं सतः अस्य शिशिरस्य तत् रूपं देवलक्षणं देवस्य सूर्यस्य ऋतूनां प्रवर्तयितुः लक्षणं चिह्नं तत्प्रेरणाविशेषस्य फलमिदमित्यर्थः । यद्वा - सन्नाम्नो गणस्य शैशिरस्य । व्यत्ययो वा सतामिति । केचिदाहुः वकारतकारयोर्लोपोपजनौ - स्वतस्तदेव लक्षणं शिशिरस्य रूपान्तरोत्पादकत्वमित्यर्थः । यथोक्तं - "अधिसंवत्सरं विद्यात् । तदेव लक्षणे" इति । स्वरस्य तु अव्याप्तिबहुलत्वात् न विशेषाध्यवसानहेतुत्वमिति न तत्प्रमाणीक्रियते । पक्षद्वयेऽपि तदित्यस्य निहतत्वात् । किञ्च - अस्मिन् शिशिरकाले सूर्यस्योदयनं प्रति सूर्यस्य उदयकाले प्राणिनां हिमक्लिन्नत्वात् तदानीं लोकोऽयम् अक्ष्णि लोहितः भवति । शैत्यजन्मा विकारविशेषो लौहित्यमक्ष्णि दृश्यते । शारशीर्ष्णिः शारश्शीर्ष्णीति व्यत्यस्तस्थानस्स(श्श) कारः । शारो वर्णविशेषः विषमरूपः यश्शांरिकासु दृश्यते तद्वर्णः शिरशि भवति, लोकस्य हिमकुण्ठितत्वात् । "शीर्षन् छन्दसि" इति शीर्षन्भावः । यद्वा - शारशिरसोऽस्य शिशिरर्तोरपत्यं लौकिको जनः शारशीर्ष्णिः । बाह्वादिषु शिरश्शब्दस्य पाठादिञ्, पूर्ववत् शीर्षन्भावः, "अल्लोपोऽनः" ॥२॥
</details>



<details open><summary>विश्वास-प्रस्तुतिः</summary>

त्वङ्करोषि॑ न्यञ्ज॒लिकाम् ।  
त्व॒ङ्करो॑षि नि॒जानु॑काम् ।  [17]
निजानुका मे᳚ न्यञ्ज॒लिका ।  
अमी वाचमुपास॑तामि॒ति । 
</details>

<details><summary>मूलम्</summary>

त्वङ्करोषि॑ न्यञ्ज॒लिकाम् ।  
त्व॒ङ्करो॑षि नि॒जानु॑काम् ।  [17]
निजानुका मे᳚ न्यञ्ज॒लिका ।  
अमी वाचमुपास॑तामि॒ति । 
</details>

<details><summary>भट्टभास्कर-टीका</summary>


अथ तृतीया - त्वं करोषीति ॥ अत्र शिशिरस्य प्रत्यक्षवदामन्त्रणम् । हे शिशिर ! त्वं करोषि किम्? न्यञ्जलिकां न्यग्भूतः अवाचीनकरतलः अञ्जलिः क्रियते तस्यां क्रियायां यस्यां शीताभिभूता अग्निसमीपं गत्वा तादृशमञ्जलिं धारयन्तीति शीतापनयनक्रिया न्यञ्जलिका तां त्वं करोषि । तस्मिन्काले प्राणिनां तत्कारित्वात् शिशिरे तत्कारित्वमुपचर्यते । किञ्च - त्वं करोषि निजानुकां न्यग्भूते जानुनी यस्यां तां तापनक्रियां त्वं करोषीति शीताभिभूता हि जना जानुनी भूमौ निपात्य प्रत्यासन्नतरं देशम् अग्नेः कुर्वन्ति तापनार्थम् । एवमनयोः क्रिययोः शीतनिवारणार्थत्वात् अयं लोकः निजानुका मे अस्तु न्यञ्जलिका च मे अस्तु इत्येवंविधां वाचम् अमी प्राणिनः उपासतां भजन्ताम् । ताभ्यां क्रियाभ्यां शीतनिवृत्तिर्यथा भवति तथा त्वमनुगृहाण प्राणिनः अग्निवत् । एवं माध्यमिकः कश्चिद्ब्रवीति ॥३॥
</details>

### ०२ ब्राह्मणम्
<details open><summary>विश्वास-प्रस्तुतिः</summary>


तस्मै सर्व ऋतवो॑ नम॒न्ते ।  
मर्यादाकरत्वात्प्र॑पुरो॒धाम् ।  
ब्राह्मण॑ आप्नो॒ति ।  
य ए॑वं वे॒द । 
</details>

<details><summary>मूलम्</summary>


तस्मै सर्व ऋतवो॑ नम॒न्ते ।  
मर्यादाकरत्वात्प्र॑पुरो॒धाम् ।  
ब्राह्मण॑ आप्नो॒ति ।
य ए॑वं वे॒द ।   
</details>

<details><summary>भट्टभास्कर-टीका</summary>

अत उत्तरं ब्राह्मणम् - एवम् उक्तप्रकारम् ऋतुमण्डलानामेषां स्वरूपं यः वेद जानाति तस्मै सर्वे वसन्तादयोपि ऋतवो नमन्ते स्वयमेव प्रह्वीभवन्ति न शिशिर एव प्रह्वीभवति, तेन ऋतुनिमित्तानि सुखानि भवन्ति दुःखानि च न भवन्तीति । कर्मकर्तर्यात्मनेपदम् । "न दुहस्नुनमां यच्किणौ" इति यच्किणोः प्रतिषेधः । किञ्च - एवं वेदिता ब्राह्मणः पुरोधां पुरतो धानं सर्वलोकस्य प्राधान्यं च प्राप्नोति । उभयत्र हेतुः मर्यादाकरत्वादिति । मर्यादाकरत्वादेवंविदुषे ब्राह्मणाय सर्व ऋतवो नमन्ते पुरोधां च ततो हेतोः प्राप्नोतीति । मर्यैः मनुष्यैः आदीयन्त इति मर्यादाः । ऋतुनिमित्ता लोकस्य व्यवस्थाः तत्कर्तृत्वात् प्रकाशकत्वात् । अन्य आहुः - एवमिति सर्वस्यारुणकेतुकप्रकरणोक्तस्य प्रतिनिर्देशः । अयमर्थः - य एवं सर्वेष्वपि ऋतुषु उक्तप्रकारमारुणकेतुकस्य स्वरूपं वेद तस्मै सर्व ऋतवो नमन्ते, सर्वर्तुव्यवस्थाकरत्वात् पुरोधां च प्राप्नोतीति ॥४॥
</details>


<details open><summary>विश्वास-प्रस्तुतिः</summary>

स खलु सव्ँवथ्सर एतैस्सेनानी॑भिस्स॒ह ।  
इन्द्राय सर्वान्कामान॑भिव॒हति ।  
स द्र॒फ्सः ।  
तस्यै॒षा भव॑ति । [18]
</details>

<details><summary>मूलम्</summary>

स खलु सव्ँवथ्सर एतैस्सेनानी॑भिस्स॒ह ।  
इन्द्राय सर्वान्कामान॑भिव॒हति ।  
स द्र॒फ्सः ।  
तस्यै॒षा भव॑ति । [18]
</details>

<details><summary>भट्टभास्कर-टीका</summary>

कथं पुनरारुणकेतुकविदो मर्यादाकरत्वमित्याह - स खल्विति ॥ यस्यायं वेदिता स खलु आरुणकेतुकः ऋतुभिः संवत्सरात्मना परिणतः सेनानीभिः सेनास्थानीयैः एतैः ऋतुभिः वस्वादिभिर्वा सह इन्द्राय सर्वान्कामान् इन्द्र ईश्वरः स्वामी यान्यान्कामान् वृष्ट्यादीन् कामयते तान् सर्वान् अस्मै अभिवहति आभिमुख्येन सम्पादयति । तस्मादेवं महानुभावस्य आरुणकेतुकस्य वेदिता मर्यादाकरो भवत्येवेति । तत्र तावदारुणकेतुकस्य वृष्टिहेतुत्वं दर्शयति - स द्रप्स इति । स ह्यारुणकेतुको द्रप्सः उदकं जगद्धेतुत्वात् अयं प्रधानं कारणम् अन्या देवताः प्रत्यङ्गानीति । द्रवणात् प्सानीयत्वाच्च द्रप्सः । प्सा भक्षणे, पृषोदरादिः तस्य एतस्यार्थस्य प्रतिपादिका एषा ऋग्भवति ॥५॥
</details>

<details open><summary>विश्वास-प्रस्तुतिः</summary>


अव॑ द्र॒फ्सो अꣳ॑शु॒मती॑मतिष्ठत् ।  
इ॒या॒नः कृ॒ष्णो द॒शभि॑स्स॒हस्रैः᳚ ।  
आव॒र्तमिन्द्र॒श्शच्या॒ धम॑न्तम् ।  
उपस्नुहितन्नृमणामथ॑द्रामि॒ति । 
</details>

<details><summary>मूलम्</summary>


अव॑ द्र॒फ्सो अꣳ॑शु॒मती॑मतिष्ठत् ।  
इ॒या॒नः कृ॒ष्णो द॒शभि॑स्स॒हस्रैः᳚ ।  
आव॒र्तमिन्द्र॒श्शच्या॒ धम॑न्तम् ।  
उपस्नुहितन्नृमणामथ॑द्रामि॒ति । 
</details>

<details><summary>भट्टभास्कर-टीका</summary>

अव द्रप्स इति ॥ त्रिष्टुबेषा । एतां च द्रप्सवतीमुपदधाति । अंशुमती पृथिवी । अशनेन शं सुखं भवति येन अशनायायाश्शमो भवति सः अंशुः पर्जन्यः; तद्वर्षणं वा, तदधीनसिद्धित्वात् । तद्वती पृथिवी ताम् अवातिष्ठत् अतिक्रम्यातिष्ठत् । द्रप्स उदकम् । अवशब्दः अत्यर्थे । "ससाधनां क्रियाम् उपसर्ग आह" इति क्रमणमनेन विशेष्यते, अतिक्रम्येत्यर्थः । तेन तिष्ठतिना योगाभावात् "समवप्रविभ्यस्स्थः" इत्यात्मनेपदाभावः । तदतिक्रमे च सर्वमर्यादाविनाशः । अतिक्रमकारणमाह - इयानः ईयमानः तदीयैः दशभिस्सहस्रैः दशसहस्रसंख्यैः रश्मिभिः आदीयमानः । कर्मणि छान्दसस्य लिटः "लिटः कानज्वा" इति कानजादेशः । कृष्णः कर्षणशीलः हे आदित्य ! इन्द्रः ईश्वरः त्वरया वर्षस्य द्रावयिता वा त्वं शच्या कर्मणा तदनुरूपेण व्यापारेण सहितः आवर्तम् आवृत्यावृत्य । आभीक्ष्ण्ये णमुल् । धमन्तं गर्जनादिना शब्दयन्तम् । नृमणां नृभिः मनुष्यैः मननीयं सदा प्रार्थितम्, तेषां वा मनसा अर्थितम् अधद्रां वृष्टिरूपेण अधोद्रवणशीलाम् । छान्दसः सलोपः । उभयत्र छान्दसं दीर्घत्वम् । ईदृशं तं द्रप्सम् उपस्नुहि अस्मत्पार्श्वमुपेत्य स्रावय । "ष्णु प्रस्रवणे" आदादिकः ॥६॥
</details>




<details open><summary>विश्वास-प्रस्तुतिः</summary>

एतयैवेन्द्रस्सलावृ॑क्या स॒ह ।  
असुरान्प॑रिवृ॒श्चति ।
</details>

<details><summary>मूलम्</summary>

एतयैवेन्द्रस्सलावृ॑क्या स॒ह ।  
असुरान्प॑रिवृ॒श्चति ।
</details>


<details><summary>भट्टभास्कर-टीका</summary>

एतयेति ॥ एतया अंशुमत्या सलावृक्या सलस्य सलिलस्य आवृश्चनकारिण्या आदात्र्या वा । "कुक वृक आदाने" । ईदृश्या पृथिव्या सह एव इन्द्रः असुरान् असुस्थानीयस्य सलिलस्य दातॄन् मेघान् परिवृश्चति परितः सर्वतः वृष्ट्यर्थं भिनत्ति । उदकाधारत्वाभ्युपगमः साहित्यमस्या वृष्टौ; यथा - किञ्चित् पात्रमानीय गां दोग्धीति ॥७॥
</details>


<details open><summary>विश्वास-प्रस्तुतिः</summary>

पृथि॑व्य॒ꣳ॒शुम॑ती ।  
ताम॒न्वव॑स्थितस्सव्ँवथ्स॒रो दि॒वञ्च॑ । 
</details>

<details><summary>मूलम्</summary>

पृथि॑व्य॒ꣳ॒शुम॑ती ।  
ताम॒न्वव॑स्थितस्सव्ँवथ्स॒रो दि॒वञ्च॑ । 
</details>

<details><summary>भट्टभास्कर-टीका</summary>

उक्तं पूर्वस्यामृचि "अंशुमतीमतिष्ठत्" इति; का पुनरियम् अंशुमतीति जिज्ञासायां स्वयमेव ब्राह्मणं व्याचष्टे - पृथिव्यंशुमतीति ॥ उक्तं चांशुमतीत्वम् । ताम् अंशुमतीं पृथिवीं दिवं च अन्ववस्थितः । लक्षणे अनोः कर्मप्रवचनीयत्वम् । संवत्सरात्मा आरुणकेतुकोऽग्निः तदुभयाधीनात्मकत्वात् तयोरवस्थित इत्युच्यते । 
</details>


<details open><summary>विश्वास-प्रस्तुतिः</summary>

नैवव्ँ विदुषाऽऽचार्या᳚न्तेवा॒सिनौ ।  
अन्योन्यस्मै᳚ द्रुह्या॒ताम् । 
</details>

<details><summary>मूलम्</summary>

नैवव्ँ विदुषाऽऽचार्या᳚न्तेवा॒सिनौ ।  
अन्योन्यस्मै᳚ द्रुह्या॒ताम् । 
</details>

<details><summary>भट्टभास्कर-टीका</summary>

नैवमिति । एवंरूपमारुणकेतुकमग्निं विदुषा ब्राह्मणेन सह आचार्यान्तेवासिनौ न द्रुह्याताम् अन्योन्यस्मै अन्योन्यद्रोहमनेन न कुर्याताम् । आचार्यः अध्वर्युः आचरति आचिनोति अस्मात् धर्मानिति । तस्य अन्तेवसन् यजमानः अन्तेवासी । अन्योन्यग्रहणं द्रोग्धृत्वद्रोह्यत्वयोः निषेधार्थम् । "सर्वनाम्नो द्वे भवतः समासवच्च बहुलम् । यदा न समासवत् पूर्वपदस्य तदा प्रथमैकवचनम्" । "क्रुधद्रुह" इति संप्रदानत्वम् । अन्योन्यस्मै । 
</details>



<details open><summary>विश्वास-प्रस्तुतिः</summary>

यो द्रु॒ह्यति ।  
भ्रश्यते स्व॑र्गाल्लो॒कात् ।  
इत्यृतुम॑ण्डला॒नि ।  
</details>

<details><summary>मूलम्</summary>

यो द्रु॒ह्यति ।  
भ्रश्यते स्व॑र्गाल्लो॒कात् ।  
इत्यृतुम॑ण्डला॒नि ।  
</details>

<details><summary>भट्टभास्कर-टीका</summary>

अथ यो द्रुह्यति द्रोग्धा द्रोहयिता वा तस्य भवति स भ्रश्यते स्वर्गाल्लोकात् कर्मफलं न प्राप्नोति । इति एतानि ऋतुमण्डलानि ऋतुमण्डलनामधेयानि एता ऋचः आम्नाताः । सूर्यमण्डलानि सूर्यपरिवर्तनानि आख्यायिकाः आख्यातुं "तुमुण्ण्वुलौ" इति ण्वुल्, "अकेनोर्भविष्यदाधमर्ण्ययोः" इति षष्ठ्यभावः । अन्य आहुः - प्रकरणस्यायमुपसंहारः; इति एवमुक्तप्रकारेण आरुणकेतुकप्रकरणेन अनेन सर्वाण्यृतुमण्डलानि ऋतुपरिवर्तनानि उक्तानि । 
</details>


<details open><summary>विश्वास-प्रस्तुतिः</summary>

सूर्यमण्डला᳚न्याख्या॒यिकाः ।  
अत ऊर्ध्वꣳ स॑निर्व॒चनाः । [19]
</details>

<details><summary>मूलम्</summary>

सूर्यमण्डला᳚न्याख्या॒यिकाः ।  
अत ऊर्ध्वꣳ स॑निर्व॒चनाः । [19]
</details>


<details><summary>भट्टभास्कर-टीका</summary>

सूर्यस्य मण्डलानि परिवर्तनरूपाणि उक्तानि । आख्यायिकाश्च तत्र तत्रोक्ताः उक्तमर्थमाख्यातुं शीलं यासां ताः "शुक्रं ते अन्यत्" इत्याद्या ऋच उक्ताः । "संज्ञायामिति" ण्वुल् । अत ऊर्ध्वम् अतः परं सनिर्वचनाः निर्वचनं ब्राह्मणं तत्सहिताः आख्यायिकाः वक्ष्यन्ते । पूर्वत्र मन्त्रोक्तार्थप्रसिध्यर्थम् आख्यायिका दर्शिताः । अत ऊर्ध्वं तु ब्राह्मणोक्तार्थप्रसिध्यर्थं काश्चिदाख्यायिका वक्ष्यन्त इति ॥८॥
इत्यारण्यके प्रथमे षष्ठोनुवाकः ॥६॥  

</details>

## ०७ आरोगाद्य्-उपधानम्
<details open><summary>विश्वास-प्रस्तुतिः</summary>


आरोगो भ्राजः पटरः॑ पत॒ङ्गः ।  
स्वर्णरो ज्योतिषीमान्॑ विभा॒सः ।  
ते अस्मै सर्वे दिवमा॑तप॒न्ति ।  
ऊर्जन्दुहाना अनपस्फुर॑न्त इ॒ति ।  

</details>

<details><summary>मूलम्</summary>


आरोगो भ्राजः पटरः॑ पत॒ङ्गः ।  
स्वर्णरो ज्योतिषीमान्॑ विभा॒सः ।  
ते अस्मै सर्वे दिवमा॑तप॒न्ति ।  
ऊर्जन्दुहाना अनपस्फुर॑न्त इ॒ति ।  

</details>


<details open><summary>विश्वास-प्रस्तुतिः</summary>

कश्य॑पोऽष्ट॒मः ।  
स महामेरुन्न॑ जहा॒ति ।  
तस्यै॒षा भव॑ति ।  
</details>

<details><summary>मूलम्</summary>

कश्य॑पोऽष्ट॒मः ।  
स महामेरुन्न॑ जहा॒ति ।  
तस्यै॒षा भव॑ति ।  
</details>

<details open><summary>विश्वास-प्रस्तुतिः</summary>


यत्ते॒ शिल्प॑ङ्कश्यप रोच॒नाव॑त् ।  
इ॒न्द्रि॒याव॑त्पुष्क॒लञ्चि॒त्रभा॑नु ।  
यस्मि॒न्थ्सूर्या॒ अर्पि॑तास्स॒प्त सा॒कम् । [20]
तस्मिन्राजानमधिविश्रये॑ममि॒ति ।  
</details>

<details><summary>मूलम्</summary>


यत्ते॒ शिल्प॑ङ्कश्यप रोच॒नाव॑त् ।  
इ॒न्द्रि॒याव॑त्पुष्क॒लञ्चि॒त्रभा॑नु ।  
यस्मि॒न्थ्सूर्या॒ अर्पि॑तास्स॒प्त सा॒कम् । [20]
तस्मिन्राजानमधिविश्रये॑ममि॒ति ।  
</details>



<details open><summary>विश्वास-प्रस्तुतिः</summary>

ते अस्मै सर्वे कश्यपाज्ज्योति॑र्लभ॒न्ते ।  
तान्थ्सोमः कश्यपादधि॑ निर्ध॒मति ।  
भ्रस्ता कर्मकृ॑दिवै॒वम् ।  
प्राणो जीवानीन्द्रिय॑जीवा॒नि ।  
सप्त शीर्ष॑ण्याः प्रा॒णाः ।  
सूर्या इ॑त्याचा॒र्याः ।  
अपश्यमहमेतान्थ्सप्त सू᳚र्यानि॒ति । 
</details>

<details><summary>मूलम्</summary>

ते अस्मै सर्वे कश्यपाज्ज्योति॑र्लभ॒न्ते ।  
तान्थ्सोमः कश्यपादधि॑ निर्ध॒मति ।  
भ्रस्ता कर्मकृ॑दिवै॒वम् ।  
प्राणो जीवानीन्द्रिय॑जीवा॒नि ।  
सप्त शीर्ष॑ण्याः प्रा॒णाः ।  
सूर्या इ॑त्याचा॒र्याः ।  
अपश्यमहमेतान्थ्सप्त सू᳚र्यानि॒ति । 
</details>



<details open><summary>विश्वास-प्रस्तुतिः</summary>

पञ्चकर्णो॑ वाथ्स्या॒यनः ।  
सप्तकर्ण॑श्च प्ला॒ख्षिः ।[21]
आनुश्रविक एव नौ कश्य॑प इ॒ति । 

</details>

<details><summary>मूलम्</summary>

पञ्चकर्णो॑ वाथ्स्या॒यनः ।  
सप्तकर्ण॑श्च प्ला॒ख्षिः ।[21]
आनुश्रविक एव नौ कश्य॑प इ॒ति । 

</details>


उभौ॑ वेद॒यिते ।  
न हि शेकुमिव महामे॑रुङ्ग॒न्तुम् ।  
अपश्यमहमेतथ्सूर्यमण्डलं परिव॑र्तमा॒नम् ।  
गा॒र्ग्यः प्रा॑णत्रा॒तः ।  
गच्छन्त म॑हामे॒रुम् ।  
एक॑ञ्चाज॒हतम् ।  
भ्राज पटर पत॑ङ्गा नि॒हने ।  
तिष्ठन्ना॑तप॒न्ति ।  
तस्मा॑दि॒ह तप्त्रि॑तपाः । [22 ]  



अ॒मुत्रे॒तरे ।  
तस्मा॑दि॒हातप्त्रि॑तपाः ।  
तेषा॑मेषा॒ भव॑ति ।  

स॒प्त सूर्या॒ दिव॒मनु॒प्रवि॑ष्टाः ।  
तान॒न्वेति॑ प॒थिभि॑र्दख्षि॒णावान्॑ । 
ते अस्मै सर्वे घृतमा॑तप॒न्ति ।  
ऊर्जन्दुहाना अनपस्फुर॑न्त इ॒ति । 


सप्तर्त्विजस्सूर्या इ॑त्याचा॒र्याः ।  
तेषा॑मेषा॒ भव॑ति । 


स॒प्त दिशो॒ नाना॑सूर्याः ।  [23]
स॒प्त होता॑र ऋ॒त्विजः॑ ।  
देवा आदित्या॑ ये स॒प्त ।  
तेभिस्सोमाभी रक्ष॑ण इ॒ति ।  

अ॒श‍ृता॑सः
तद॑प्याम्ना॒यः ।  
दिग्भ्राज ऋतू᳚न्करो॒ति ।  
एत॑यैवा॒वृता सहस्रसूर्यताया इति वै॑शम्पा॒यनः ।  
तस्यै॒षा भव॑ति ।  


यद्द्याव॑ इन्द्र ते श॒तꣳ श॒तं भूमीः᳚ ।  
उ॒त स्युः ।  
न त्वा॑ वज्रिन्थ्स॒हस्र॒ꣳ॒ सूर्याः᳚ । [24]
अनु न जातमष्ट रोद॑सी इ॒ति ।  

नानालिङ्गत्वादृतूनान्नाना॑सूर्य॒त्वम् ।  
अष्टौ तु व्यवसि॑ता इ॒ति ।  
सूर्यमण्डलान्यष्टा॑त ऊ॒र्ध्वम् ।  
तेषा॑मेषा॒ भव॑ति ।  
चि॒त्रन्दे॒वाना॒मुद॑गा॒दनी॑कम् ।  
चक्षु॑र्मि॒त्रस्य॒ वरु॑णस्या॒ग्नेः ।  
आप्रा॒ द्यावा॑पृथि॒वी अ॒न्तरि॑ख्षम् ।  
सूर्य आत्मा जगतस्तस्थु॑षश्चे॒ति ।  
[25]


## ०८ संवादाद्य्-उपधानम्

क्वेदमभ्र॑न्निवि॒शते ।  
क्वायꣳ॑ सव्ँवथ्स॒रो मि॑थः ।  
क्वाहः क्वेयन्दे॑वरा॒त्री ।  
क्व मासा ऋ॑तवः॒ श्रिताः ।  
अर्धमासा॑ मुहू॒र्ताः ।  
निमेषास्त्रु॑टिभि॒स्सह ।  
क्वेमा आपो नि॑विश॒न्ते ।  
य॒दीतो॑ यान्ति॒ संप्र॑ति ।  
काला अफ्सु नि॑विश॒न्ते ।  
आ॒पस्सूर्ये॑ स॒माहि॑ताः ।  
[26]




अभ्रा᳚ण्य॒पः प्र॑पद्य॒न्ते ।  
वि॒द्युथ्सूर्ये॑ स॒माहि॑ता ।  
अनवर्णे इ॑मे भू॒मी ।  
इ॒यञ्चा॑सौ च॒ रोद॑सी ।  
किꣵस्विदत्रान्त॑रा भू॒तम् ।  
ये॒नेमे वि॑धृते॒ उभे ।  
वि॒ष्णुना॑ विधृ॑ते भू॒मी ।  
इ॒ति व॑थ्सस्य॒ वेद॑ना ।  
इरा॑वती धेनु॒मती॒ हि भू॒तम् ।  
सू॒य॒व॒सिनी॒ मनु॑षे दश॒स्ये᳚ ।  
[27]




व्य॑ष्टभ्ना॒द्रोद॑सी॒ विष्ण॑वे॒ ते ।  
दा॒धर्थ॑ पृथि॒वीम॒भितो॑ म॒यूखैः᳚ ।  
किन्तद्विष्णोर्ब॑लमा॒हुः ।  
का॒ दीप्तिः॑ किं प॒राय॑णम् ।  
एको॑ य॒द्धार॑यद्दे॒वः ।  
रे॒जती॑ रोद॒सी उ॑भे ।  
वाताद्विष्णोर्ब॑लमा॒हुः ।  
अ॒ख्षरा᳚द्दीप्ति॒रुच्य॑ते ।  
त्रि॒पदा॒द्धार॑यद्दे॒वः ।  
यद्विष्णो॑रेक॒मुत्त॑मम् ।  
[28]




अ॒ग्नयो॑ वाय॑वश्चै॒व ।  
ए॒तद॑स्य प॒राय॑णम् ।  
पृच्छामि त्वा प॑रं मृ॒त्युम् ।  
अ॒वमं॑ मध्य॒मञ्च॑तुम् ।  
लो॒कञ्च॒ पुण्य॑पापा॒नाम् ।  
ए॒तत्पृ॑च्छामि॒ संप्र॑ति ।  
अ॒मुमा॑हुः प॑रं मृ॒त्युम् ।  
प॒वमा॑नन्तु॒ मध्य॑मम् ।  
अ॒ग्निरे॒वाव॑मो मृ॒त्युः ।  
च॒न्द्रमा᳚श्चतु॒रुच्य॑ते ।  
[29]




अ॒ना॒भो॒गाः प॑रं मृ॒त्युम् ।  
पा॒पास्स॑य्ँयन्ति॒ सर्व॑दा ।  
आ भोगास्त्वेव॑ सय्ँय॒न्ति ।  
य॒त्र पु॑ण्यकृ॒तो ज॑नाः ।  
ततो॑ म॒ध्यम॑माय॒न्ति ।  
च॒तुम॑ग्निञ्च॒ संप्र॑ति ।  
पृच्छामि त्वा॑ पाप॒कृतः ।  
य॒त्र या॑तय॒ते य॑मः ।  
त्वन्नस्तद्ब्रह्म॑न्प्रब्रू॒हि ।  
य॒दि वे᳚त्था स॒तो गृ॑हान् ।  
[30]




क॒श्यपा॑दुदि॑तास्सू॒र्याः ।  
पा॒पान्नि॑र्घ्नन्ति॒ सर्व॑दा ।  
रोदस्योरन्त॑र्देशे॒षु ।  
तत्र न्यस्यन्ते॑ वास॒वैः ।  
तेऽशरीराः प्र॑पद्य॒न्ते ।  
य॒थाऽपु॑ण्यस्य॒ कर्म॑णः ।  
अपा᳚ण्य॒पाद॑केशा॒सः ।  
त॒त्र ते॑ऽयोनि॒जा ज॑नाः ।  
मृत्वा पुनर्मृत्युमा॑पद्य॒न्ते ।  
अ॒द्यमा॑नास्स्व॒कर्म॑भिः ।  
[31]




आशातिकाः क्रिम॑य इ॒व ।  
ततः पूयन्ते॑ वास॒वैः ।  
अपै॑तं मृ॒त्युञ्ज॑यति ।  
य ए॑वव्ँ वे॒द ।  
स खल्वैव॑व्ँ विद्ब्रा॒ह्मणः ।  
दी॒र्घश्रु॑त्तमो॒ भव॑ति ।  
कश्य॑प॒स्याति॑थि॒स्सिद्धग॑मन॒स्सिद्धाग॑मनः ।  
तस्यै॒षा भव॑ति ।  
आ यस्मि᳚न्थ्स॒प्त वा॑स॒वाः ।  
रोह॑न्ति पू॒र्व्या॑ रुहः॑ ।  
[32]




ऋषि॑र्ह दीर्घ॒श्रुत्त॑मः ।  
इन्द्रस्य घर्मो अति॑थिरि॒ति ।  
कश्यपः पश्य॑को भ॒वति ।  
यथ्सर्वं परिपश्यती॑ति सौ॒क्ष्म्यात् ।  
अथाग्ने॑रष्टपु॑रुष॒स्य ।  
तस्यै॒षा भव॑ति ।  
अग्ने॒ नय॑ सु॒पथा॑ रा॒ये अ॒स्मान् ।  
विश्वा॑नि देव व॒युना॑नि वि॒द्वान् ।  
यु॒यो॒ध्य॑स्मज्जु॑हुरा॒णमेनः॑ ।  
भूयिष्ठान्ते नमउक्तिं वि॑धेमे॒ति ॥ [33]


## ०९ अग्न्य्-आद्य्-उपधानम्

अग्निश्च जात॑वेदा॒श्च ।  
सहोजा अ॑जिरा॒प्रभुः ।  
वैश्वानरो न॑र्यापा॒श्च ।  
प॒ङ्क्तिरा॑धाश्च॒ सप्त॑मः ।  
विर्सपेवाष्ट॑मोऽग्नी॒नाम् ।  
एतेऽष्टौ वसवः ख्षि॑ता इ॒ति ।  
यथेर्त्वेवाग्नेरर्चिर्वर्ण॑विशे॒षाः ।  
नीलार्चिश्च पीतका᳚र्चिश्चे॒ति ।  
अथ वायोरेकादशपुरुषस्यैकादश॑स्त्रीक॒स्य ।  
प्रभ्राजमाना व्य॑वदा॒ताः ।  
[34]




याश्च वासु॑किवै॒द्युताः ।  
रजताः परु॑षाः श्या॒माः ।  
कपिला अ॑तिलो॒हिताः ।  
ऊर्ध्वा अवप॑तन्ता॒श्च ।  
वैद्युत इ॑त्येका॒दश ।  
नैनव्ँ वैद्युतो॑ हिन॒स्ति ।  
य ए॑वव्ँ वे॒द ।  
स होवाच व्यासः पा॑राश॒र्यः ।  
विद्युद्वधमेवाहं मृत्युमै᳚च्छमि॒ति ।  
न त्वका॑मꣳ ह॒न्ति ।  
[35]




य ए॑वव्ँ वे॒द ।  
अथ ग॑न्धर्व॒गणाः ।  
स्वान॒ भ्राट् ।  
अङ्घा॑रि॒र्बम्भा॑रिः ।  
हस्त॒स्सुह॑स्तः ।  
कृशा॑नुर्वि॒श्वाव॑सुः ।  
मूर्धन्वान्थ्सू᳚र्यव॒र्चाः ।  
कृतिरित्येकादश ग॑न्धर्व॒गणाः ।  
देवाश्च म॑हादे॒वाः ।  
रश्मयश्च देवा॑ गर॒गिरः ।  
[36]




नैनङ्गरो॑ हिन॒स्ति ।  
य ए॑वव्ँ वे॒द ।  
गौ॒री मि॑माय सलि॒लानि॒ तक्ष॑ती ।  
एक॑पदी द्वि॒पदी॒ सा चतु॑ष्पदी ।  
अ॒ष्टाप॑दी॒ नव॑पदी बभू॒वुषी᳚ ।  
सहस्राख्षरा परमे व्यो॑मन्नि॒ति ।  
वाचो॑ विशे॒षणम् ।  
अथ निगद॑व्याख्या॒ताः ।  
ताननुक्र॑मिष्या॒मः ।  
व॒राहव॑स्स्वत॒पसः ।  
[37]




वि॒द्युन्म॑हसो॒ धूप॑यः ।  
श्वापयो गृहमेधा᳚श्चेत्ये॒ते ।  
ये॒ चेमे शि॑मिवि॒द्विषः ।  
पर्जन्यास्सप्त पृथिविमभिव॑र्ष॒न्ति ।  
वृष्टि॑भिरि॒ति ।  
एतयैव विभक्तिवि॑परी॒ताः ।  
स॒प्तभि॒र्वातै॑रुदी॒रिताः ।  
अमूल्ँ लोकानभिव॑र्ष॒न्ति ।  
तेषा॑मेषा॒ भव॑ति ।  
स॒मा॒नमे॒तदुद॑कम् ।  
[38]




उ॒च्चैत्य॑व॒चाह॑भिः ।  
भूमिं॑ प॒र्जन्या॒ जिन्व॑न्ति ।  
दिवञ्जिन्वन्त्यग्न॑य इ॒ति ।  
यदक्ष॑रं भू॒तकृ॑तम् ।  
विश्वे॑ देवा उ॒पास॑ते ।  
म॒हर्षि॑मस्य गो॒प्तार᳚म् ।  
ज॒मद॑ग्नि॒मकु॑र्वत ।  
ज॒मद॑ग्नि॒राप्या॑यते ।  
छन्दो॑भिश्चतुरुत्त॒रैः ।  
राज्ञ॒स्सोम॑स्य तृ॒प्तासः॑ ।  
[39]




ब्रह्म॑णा वी॒र्या॑वता ।  
शि॒वा नः॑ प्र॒दिशो॒ दिशः॑ ।  
तच्छ॒य्ँ योरावृ॑णीमहे ।  
गा॒तुय्ँय॒ज्ञाय॑ ।  
गा॒तुय्ँय॒ज्ञप॑तये ।  
दैवी᳚ स्व॒स्तिर॑स्तु नः ।  
स्व॒स्तिर्मानु॑षेभ्यः ।  
ऊ॒र्ध्वञ्जि॑गातु भेष॒जम् ।  
शन्नो॑ अस्तु द्वि॒पदे᳚ ।  
शञ्चतु॑ष्पदे ।  
सोमपा (३) असोमपा (३) इति निगद॑व्याख्या॒ताः ।  
[40]


## १० संयान्य्-आद्य्-उपधानम्

स॒ह॒स्र॒वृदि॑यं भू॒मिः ।  
प॒रव्ँव् यो॑म स॒हस्र॑वृत् ।  
अ॒श्विना॑ भुज्यू॑ नास॒त्या ।  
वि॒श्वस्य॑ जग॒तस्प॑ती ।  
जाया भूमिः प॑तिर्व्यो॒म ।  
मि॒थुन॑न्ता अ॒तुर्य॑थुः ।  
पुत्रो बृहस्प॑ती रु॒द्रः ।  
स॒रमा॑ इति॑ स्त्रीपु॒मम् ।  
शु॒क्रव्ँ वा॑म॒न्यद्य॑ज॒तव्ँ वा॑म॒न्यत् ।  
विषु॑रूपे॒ अह॑नी॒ द्यौरि॑व स्थः ।  
[41]




विश्वा॒ हि मा॒या अव॑सि स्वधावः ।  
भ॒द्रा वा᳚म्पूषणावि॒ह रा॒तिर॑स्तु ।  
वासा᳚त्यौ चि॒त्रौ जग॑तो नि॒धानौ᳚ ।  
द्यावा॑भूमी च॒रथ॑स्स॒ꣳ॒सखा॑यौ ।  
ताव॒श्विना॑ रा॒सभा᳚श्वा॒ हवं॑ मे ।  
शु॒भ॒स्प॒ती॒ आ॒गतꣳ॑ सू॒र्यया॑ स॒ह ।  
त्युग्रो॑ ह भु॒ज्युम॑श्विनोदमे॒घे ।  
र॒यिन्न कश्चि॑न्ममृ॒वा (2) म् अवा॑हाः ।  
तमू॑हथुर्नौ॒भिरा᳚त्म॒न्वती॑भिः ।  
अ॒न्त॒रि॒क्ष॒प्रुड्भि॒रपो॑दकाभिः ।  
[42]




ति॒स्रः ख्षप॒स्त्रिरहा॑ति॒व्रज॑द्भिः ।  
नास॑त्या भु॒ज्युमू॑हथुः पत॒ङ्गैः ।  
स॒मु॒द्रस्य॒ धन्व॑न्ना॒र्द्रस्य॑ पा॒रे ।  
त्रि॒भीरथै᳚श्श॒तप॑द्भि॒ष्षड॑श्वैः ।  
स॒वि॒तार॒व्ँ वित॑न्वन्तम् ।  
अनु॑बध्नाति शाम्ब॒रः ।  
आपपूर्षम्ब॑रश्चै॒व ।  
स॒विता॑ऽरेप॒सो॑ऽभवत् ।  
त्यꣳ सुतृप्तं वि॑दित्वै॒व ।  
ब॒हु सो॑म गि॒रव्ँव॑शी ।  
[43]




अन्वेति तुग्रोव॑क्रिया॒न्तम् ।  
आयसूयान्थ्सोम॑तृफ्सु॒षु ।  
ससङ्ग्रामस्तमो᳚द्योऽत्यो॒तः ।  
वाचो गाः पि॑पाति॒ तत् ।  
स तद्गोभिस्तवा᳚त्येत्य॒न्ये ।  
र॒ख्षसा॑नन्वि॒ताश्च॑ ये ।  
अ॒न्वेति॒ परि॑वृत्या॒ स्तः ।  
ए॒वमे॒तौ स्थो॑ अश्विना ।  
ते ए॒ते द्युः॑पृथि॒व्योः ।  
अह॑रह॒गर्भ॑न्दधाथे ।  
[44]




तयो॑रे॒तौ व॒थ्साव॑होरा॒त्रे ।  
पृ॒थि॒व्या अहः॑ ।  
दि॒वो रात्रिः॑ ।  
ता अवि॑सृष्टौ ।  
दम्प॑ती ए॒व भ॑वतः ।  
तयो॑रे॒तौ व॒थ्सौ ।  
अ॒ग्निश्चा॑दि॒त्यश्च॑ ।  
रा॒त्रेर्व॒थ्सः ।  
श्वे॒त आ॑दि॒त्यः ।  
अह्नो॒ऽग्निः ।  
[45]




ता॒म्रो अ॑रु॒णः ।  
ता अवि॑सृष्टौ ।  
दम्प॑ती ए॒व भ॑वतः ।  
तयो॑रे॒तौ व॒थ्सौ ।  
वृ॒त्रश्च॑ वैद्यु॒तश्च॑ ।  
अ॒ग्नेर्वृ॒त्रः ।  
वै॒द्युत॑ आदि॒त्यस्य॑ ।  
ता अवि॑सृष्टौ ।  
दम्प॑ती ए॒व भ॑वतः ।  
तयो॑रे॒तौ व॒थ्सौ ।  
[46]




उ॒ष्मा च॑ नीहा॒रश्च॑ ।  
वृ॒त्रस्यो॒ष्मा ।  
वै॒द्यु॒तस्य॑ नीहा॒रः ।  
तौ तावे॒व प्रति॑पद्येते ।  
सेयꣳ रात्री॑ ग॒र्भिणी॑ पु॒त्रेण॒ सव्ँव॑सति ।  
तस्या॒ वा ए॒तदु॒ल्बण᳚म् ।  
यद्रात्रौ॑ र॒श्मयः॑ ।  
यथा॒ गोर्ग॒र्भिण्या॑ उ॒ल्बण᳚म् ।  
ए॒वमे॒तस्या॑ उ॒ल्बण᳚म् ।  
प्रजयिष्णुः प्रजया च पशुभि॑श्च भ॒वति ।  
य ए॑वव्ँ वे॒द ।  
एतमुद्यन्तमपिय॑न्तञ्चे॒ति ।  
आदित्यः पुण्य॑स्य व॒थ्सः ।  
अथ पवि॑त्राङ्गि॒रसः ।  
[47]


## ११ आङ्गीरस्य्-आद्य्-उपधानम्

प॒वित्र॑वन्तः॒ परि॒वाज॒मास॑ते ।  
पि॒तैषां᳚ प्र॒त्नो अ॒भिर॑ख्षति व्र॒तम् ।  
म॒हस्स॑मु॒द्रव्ँवरु॑णस्ति॒रोद॑धे ।  
धीरा॑ इच्छेकु॒र्धरु॑णेष्वा॒रभ᳚म् ।  
प॒वित्र॑न्ते॒ वित॑तं॒ ब्रह्म॑ण॒स्पते᳚ ।  
प्रभु॒र्गात्रा॑णि॒ पर्ये॑षि वि॒श्वतः॑ ।  
अत॑प्ततनू॒र्नतदा॒मो अ॑श्नुते ।  
शृ॒तास॒ इद्वह॑न्त॒स्तथ्समा॑शत ।  
ब्र॒ह्मा दे॒वाना᳚म् ।  
अस॑तस्स॒द्ये तत॑क्षुः ।  
[48]




ऋष॑यस्स॒प्तात्रि॑श्च॒ यत् ।  
सर्वेऽत्रयो अ॑गस्त्य॒श्च ।  
नक्ष॑त्रै॒श्शङ्कृ॑तोऽवसन्न् ।  
अथ॑ सवितु॒श्श्यावाश्व॒स्यावर्ति॑कामस्य ।  
अ॒मी य ऋख्षा॒ निहि॑तास उ॒च्चा ।  
नक्त॒न्ददृ॑श्रे॒ कुह॑चि॒द्दिवे॑युः ।  
अद॑ब्धानि॒ वरु॑णस्य व्र॒तानि॑ ।  
वि॒चा॒कश॑च्च॒न्द्रमा॒ नक्ष॑त्रमेति ।  
तथ्स॑वि॒तुर्वरे᳚ण्यम् ।  
भर्गो॑ दे॒वस्य॑ धीमहि ।  
[49]




धियो॒ यो नः॑ प्रचो॒दया᳚त् ।  
तथ्स॑वि॒तुर्वृ॑णीमहे ।  
व॒यन्दे॒वस्य॒ भोज॑नम् ।  
श्रेष्ठꣳ॑ सर्व॒धात॑मम् ।  
तुरं॒ भग॑स्य धीमहि ।  
अपा॑गूहत सविता॒ तृभीन्॑ ।  
सर्वा᳚न्दि॒वो अन्ध॑सः ।  
नक्त॒न्तान्य॑भवन्दृ॒शे ।  
अस्थ्य॒स्थ्ना संभ॑विष्यामः ।  
नाम॒ नामै॒व ना॒म मे᳚ ।  
[50]




नपुꣳस॑कं॒ पुमा॒ꣳ॒स्त्र्य॑स्मि ।  
स्थाव॑रोऽस्म्यथ॒ जड्ग॑मः ।  
य॒जेयख्षि॒ यष्टा॒हे च॑ ।  
मया॑ भू॒तान्य॑यख्षत ।  
प॒शवो॑ मम॑ भूता॒नि ।  
अनूबन्ध्योऽस्म्य॑हं वि॒भुः ।  
स्त्रिय॑स्स॒तीः ।  
ता उ॑ मे पु॒ꣳ॒स आ॑हुः ।  
पश्य॑दक्ष॒ण्वान्न विचे॑तद॒न्धः ।  
क॒विर्यः पु॒त्रस्स इ॒मा चि॑केत ।  
[51]




यस्तावि॑जा॒नाथ्स॑वि॒तुः पि॒ताऽस॑त् ।  
अ॒न्धो मणिम॑विन्दत् ।  
तम॑नङ्गुलि॒राव॑यत् ।  
अ॒ग्री॒वः प्रत्य॑मुञ्चत् ।  
तमजि॑ह्वा अ॒सश्च॑त ।  
ऊर्ध्वमूलम॑वाक्छा॒खम् ।  
वृ॒ख्षय्ँ यो॑ वेद॒ सम्प्र॑ति ।  
न स जातु जन॑श्श्रद्द॒ध्यात् ।  
मृ॒त्युर्मा॑ मार॒यादि॑तिः ।  
हसितꣳ रुदि॑तङ्गी॒तम् ।  
[52]




वीणा॑पणव॒लासि॑तम् ।  
मृ॒तञ्जी॒वञ्च॑ यत्कि॒ञ्चित् ।  
अ॒ङ्गानि॑ स्नेव॒ विद्धि॑ तत् ।  
अतृ॑ष्य॒ꣵ॒तृष्य॑ध्यायत् ।  
अ॒स्माज्जा॒ता मे॑ मिथू॒चरन्न्॑ ।  
पुत्रो निर्ऋत्या॑ वैदे॒हः ।  
अ॒चेता॑ यश्च॒ चेत॑नः ।  
स॒ तं मणिम॑विन्दत् ।  
सो॑ऽनङ्गुलि॒राव॑यत् ।  
सो॒ऽग्री॒वः प्रत्य॑मुञ्चत् ।  
[53]




सोऽजि॑ह्वो अ॒सश्च॑त ।  
नैतमृषिव्ँ विदित्वा नग॑रं प्र॒विशेत् ।  
य॑दि प्र॒विशेत् ।  
मिथौ चरि॑त्वा प्र॒विशेत् ।  
तथ्संभव॑स्य व्र॒तम् ।  
आ॒ तम॑ग्ने र॒थन्ति॑ष्ठ ।  
एका᳚श्वमेक॒योज॑नम् ।  
एकचक्र॑मेक॒धुरम् ।  
वा॒तध्रा॑जिग॒तिव्ँ वि॑भो ।  
न॒रि॒ष्यति॑ न व्यथते ।  
[54]




ना॒स्याख्षो॑ यातु॒ सज्ज॑ति ।  
यच्छ्वेता᳚न्रोहि॑ताꣳश्चा॒ग्नेः ।  
र॒थे यु॑क्त्वाधि॒तिष्ठ॑ति ।  
एकया च दशभिश्च॑ स्वभू॒ते ।  
द्वाभ्यामिष्टये विꣳ॑शत्या॒ च ।  
तिसृभिश्च वहसे त्रिꣳ॑शता॒ च ।  
नियुद्भिर्वायविह ता॑ विमु॒ञ्च ॥ [55]



## १२ सुब्रह्मण्याद्य्-उपधानम्
आत॑नुष्व॒ प्रत॑नुष्व ।  
उ॒द्धमाध॑म॒ सन्ध॑म ।  
आदित्ये चन्द्र॑वर्णा॒नाम् ।  
गर्भ॒माधे॑हि॒ यः पुमान्॑ ।  
इ॒तस्सि॒क्तꣳ सूर्य॑गतम् ।  
च॒न्द्रम॑से॒ रस॑ङ्कृधि ।  
वारादञ्जन॑याग्रे॒ऽग्निम् ।  
य एको॑ रुद्र॒ उच्य॑ते ।  
अ॒स॒ङ्ख्या॒तास्स॑हस्रा॒णि ।  
स्म॒र्यते॑ न च॒ दृश्य॑ते ।  
[56]




ए॒वमे॒तन्नि॑बोधत ।  
आ म॒न्द्रैरि॑न्द्र॒ हरि॑भिः ।  
या॒हि म॒यूर॑रोमभिः ।  
मा त्वा केचिन्निये मुरि॑न्नपा॒शिनः ।  
द॒ध॒न्वेव॒ ता इ॑हि ।  
मा म॒न्द्रैरि॑न्द्र॒ हरि॑भिः ।  
या॒मि म॒यूर॑रोमभिः ।  
मा मा केचिन्निये मुरि॑न्नपा॒शिनः ।  
नि॒ध॒न्वेव॒ ता (2) म् इ॑मि ।  
अणुभिश्च म॑हद्भि॒श्च ।  
[57]




नि॒घृष्वै॑रस॒मायु॑तैः ।  
कालैर्हरित्व॑माप॒न्नैः ।  
इन्द्राया॑हि स॒हस्र॑युक् ।  
अ॒ग्निर्वि॒भ्राष्टि॑वसनः ।  
वा॒युश्श्वेत॑सिकद्रु॒कः ।  
स॒व्ँव॒थ्स॒रो वि॑षू॒वर्णैः᳚ ।  
नित्या॒स्तेऽनुच॑रास्त॒व ।  
सुब्रह्मण्योꣳ सुब्रह्मण्योꣳ सु॑ब्रह्म॒ण्योम् ।  
इन्द्रागच्छ हरिव आगच्छ मे॑धाति॒थेः ।  
मेषवृषणश्व॑स्य मे॒ने ।  
[58]




गौरावस्कन्दिन्नहल्या॑यै जा॒र ।  
कौशिक ब्राह्मण गौतम॑ ब्रुवा॒ण ।  
अ॒रु॒णाश्वा॑ इ॒हाग॑ताः ।  
वस॑वः पृथिवि॒ख्षितः॑ ।  
अ॒ष्टौ दि॒ग्वास॑सो॒ऽग्नयः॑ ।  
अग्निश्च जातवेदा᳚श्चेत्ये॒ते ।  
ताम्राश्वा᳚स्ताम्र॒रथाः ।  
ताम्रवर्णा᳚स्तथा॒सिताः ।  
दण्डहस्ताः᳚ खाद॒ग्दतः ।  
इतो रुद्राः᳚ परा॒ङ्गताः ।  
[59]




उक्तꣵ स्थानं प्रमाणञ्च॑ पुर॒ इत ।  
बृह॒स्पति॑श्च सवि॒ता च॑ ।  
वि॒श्वरू॑पैरि॒हाग॑ताम् ।  
रथे॑नोदक॒वर्त्म॑ना ।  
अ॒फ्सुषा॑ इति॒ तद्द्व॑योः ।  
उक्तो वेषो॑ वासा॒ꣳ॒सि च ।  
कालावयवानामितः॑ प्रती॒च्या ।  
वासात्या॑ इत्य॒श्विनोः ।  
कोऽन्तरिक्षे शब्दङ्क॑रोती॒ति ।  
वासिष्ठो रौहिणो मीमाꣳ॑साञ्च॒क्रे ।  
तस्यै॒षा भव॑ति ।  
वा॒श्रेव॑ वि॒द्युदिति॑ ।  
ब्रह्म॑ण उ॒दर॑णमसि ।  
ब्रह्म॑ण उदी॒रण॑मसि ।  
ब्रह्म॑ण आ॒स्तर॑णमसि ।  
ब्रह्म॑ण उप॒स्तर॑णमसि ॥ [60]



## १३ दिश्याद्य्-उपधानम्
अ॒ष्टयो॑नीम॒ष्टपु॑त्राम् ।  
अ॒ष्टप॑त्नीमि॒मां मही᳚म् ।  
अ॒हव्ँ वेद॒ न मे॑ मृत्युः ।  
न चामृ॑त्युर॒घाह॑रत् ।  
अ॒ष्टयो᳚न्य॒ष्टपु॑त्रम् ।  
अ॒ष्टप॑दि॒दम॒न्तरि॑ख्षम् ।  
अ॒हव्ँ वेद॒ न मे॑ मृत्युः ।  
नचामृ॑त्युर॒घाह॑रत् ।  
अ॒ष्टयो॑नीम॒ष्टपु॑त्राम् ।  
अ॒ष्टप॑त्नीम॒मून्दिव᳚म् ।  
[61]




अ॒हव्ँ वेद॒ न मे॑ मृत्युः ।  
न चामृ॑त्युर॒घाह॑रत् ।  
सु॒त्रामा॑णं म॒हीमू॒षु ।  
अदि॑ति॒र्द्यौरदि॑तिर॒न्तरि॑ख्षम् ।  
अदि॑तिर्मा॒ता स पि॒ता स पु॒त्रः ।  
विश्वे॑ दे॒वा अदि॑तिः॒ पञ्च॒जनाः᳚ ।  
अदि॑तिर्जा॒तमदि॑ति॒र्जनि॑त्वम् ।  
अ॒ष्टौ पु॒त्रासो॒ अदि॑तेः ।  
ये जा॒तास्त॒न्वः॑ परि॑ ।  
दे॒वा(2)म् उप॑प्रैथ्स॒प्तभिः॑ ।  
[62]




प॒रा॒मा॒र्ता॒ण्डमास्य॑त् ।  
स॒प्तभिः॑ पु॒त्रैरदि॑तिः ।  
उप॒प्रैत्पू॒र्व्य॑य्ँ युग᳚म् ।  
प्र॒जायै॑ मृ॒त्यवे त॑त् ।  
प॒रा॒मा॒र्ता॒ण्डमाभ॑र॒दिति॑ ।  
ताननुक्र॑मिष्या॒मः ।  
मि॒त्रश्च॒ वरु॑णश्च ।  
धा॒ता चा᳚र्य॒मा च॑ ।  
अꣳश॑श्च॒ भग॑श्च ।  
इन्द्रश्च विवस्वाꣳ॑श्चेत्ये॒ते ।  
हि॒र॒ण्य॒ग॒र्भो ह॒ꣳ॒सश्शु॑चि॒षत् ।  
ब्रह्म॑ जज्ञा॒नन्तदित्प॒दमिति॑ ।  
ग॒र्भः प्रा॑जाप॒त्यः ।  
अथ॒ पुरु॑षस्स॒प्त पुरु॑षः ॥ [63]



## १४ आदित्योपस्थानम्
योऽसौ॑ त॒पन्नु॒देति॑ ।  
स सर्वे॑षां भू॒तानां᳚ प्रा॒णाना॒दायो॒देति॑ ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णाना॒दायोद॑गाः ।  
अ॒सौ यो᳚ऽस्त॒मेति॑ ।  
स सर्वे॑षां भू॒तानां᳚ प्रा॒णाना॒दाया॒स्तमेति॑ ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णाना॒दायास्त॑ङ्गाः ।  
अ॒सौ य आ॒पूर्य॑ति ।  
स सर्वे॑षां भू॒तानां᳚ प्रा॒णैरा॒पूर्य॑ति ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरा॒पूरि॑ष्ठाः ।  
अ॒सौ यो॑ऽप॒ख्षीय॑ति ।  
स सर्वे॑षां भू॒तानां᳚ प्रा॒णैरप॑ख्षीयति ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑क्षेष्ठाः ।  
[64]




अ॒मूनि॒ नक्ष॑त्राणि ।  
सर्वे॑षां भू॒तानां᳚ प्रा॒णैरप॑प्रसर्पन्ति॒ चोथ्स॑र्पन्ति च ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑प्रसृपत॒ मोथ्सृ॑पत ।  
इ॒मे मासा᳚श्चार्धमा॒साश्च॑ ।  
सर्वे॑षां भू॒तानां᳚ प्रा॒णैरप॑प्रसर्पन्ति॒ चोथ्स॑र्पन्ति च ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑प्रसृपत॒ मोथ्सृ॑पत ।  
इ॒म ऋ॒तवः॑ ।  
सर्वे॑षां भू॒तानां᳚ प्रा॒णैरप॑प्रसर्पन्ति॒ चोथ्स॑र्पन्ति च ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑प्रसृपत॒ मोथ्सृ॑पत ।  
[65]




अ॒यꣳ स॑व्ँवथ्स॒रः ।  
सर्वे॑षां भू॒तानां᳚ प्रा॒णैरप॑प्रसर्पति॒ चोथ्स॑र्पति च ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑प्रसृप॒ मोथ्सृ॑प ।  
इ॒दमहः॑ ।  
सर्वे॑षां भू॒तानां᳚ प्रा॒णैरप॑प्रसर्पति॒ चोथ्स॑र्पति च ।  
मा मे᳚ प्र॒जाया॒ मा प॑शू॒नाम् ।  
मा मम॑ प्रा॒णैरप॑प्रसृप॒ मोथ्सृ॑प ।  
ओं भूर्भुव॒स्स्वः॑ ।  
एतद्वो मिथुनं मा नो मिथु॑नꣳ री॒ढ्वम् ॥ [66]


## १४ आदित्योपधानम्

अथादित्यस्याष्टपु॑रुष॒स्य ।  
वसूनामादित्यानाꣳ स्थाने स्वतेज॑सा भा॒नि ।  
रुद्राणामादित्यानाꣳ स्थाने स्वतेज॑सा भा॒नि ।  
आदित्यानामादित्यानाꣳ स्थाने स्वतेज॑सा भा॒नि ।  
सताꣳ॑ सत्या॒नाम् ।  
आदित्यानाꣳ स्थाने स्वतेज॑सा भा॒नि ।  
अभिधून्वता॑मभि॒घ्नताम् ।  
वातव॑तां म॒रुताम् ।  
आदित्यानाꣳ स्थाने स्वतेज॑सा भा॒नि ।  
ऋभूणामादित्यानाꣳ स्थाने स्वतेज॑सा भा॒नि ।  
विश्वेषा᳚न्देवा॒नाम् ।  
आदित्यानाꣳ स्थाने स्वतेज॑सा भा॒नि ।  
सव्ँवथ्सर॑स्य स॒वितुः ।  
आदित्यस्य स्थाने स्वतेज॑सा भा॒नि ।  
ओं भूर्भुव॒स्स्वः॑ ।  
रश्मयो वो मिथुनं मा नो मिथु॑नꣳ री॒ढ्वम् ॥ [67]


## १५ आरोगाद्य्-उपधानादि

आरोगस्य स्थाने स्वतेज॑सा भा॒नि ।  
भ्राजस्य स्थाने स्वतेज॑सा भा॒नि ।  
पटरस्य स्थाने स्वतेज॑सा भा॒नि ।  
पतङ््गस्य स्थाने स्वतेज॑सा भा॒नि ।  
स्वर्णरस्य स्थाने स्वतेज॑सा भा॒नि ।  
ज्योतिषीमतस्य स्थाने स्वतेज॑सा भा॒नि ।  
विभासस्य स्थाने स्वतेज॑सा भा॒नि ।  
कश्यपस्य स्थाने स्वतेज॑सा भा॒नि ।  
ओंभूर्भुव॒स्स्वः॑ ।  
आपो वो मिथुनं मा नो मिथु॑नꣳ री॒ढ्वम् ॥ [68]


## १७ वायूपधानम्

अथ वायोरेकादशपुरुषस्यैकादश॑स्त्रीक॒स्य ।  
प्रभ्राजमानानाꣳ रुद्राणानाꣳ स्थाने स्वतेज॑सा भा॒नि ।  
व्यवदातानाꣳ रुद्राणाꣳ स्थाने स्वतेज॑सा भा॒नि ।  
वासुकिवैद्युतानाꣳ रुद्राणाꣳ स्थाने स्वतेज॑सा भा॒नि ।  
रजतानाꣳ रुद्राणाꣳ स्थाने स्वतेज॑सा भा॒नि ।  
परुषाणाꣳ रुद्राणाꣳ स्थाने स्वतेज॑सा भा॒नि ।  
श्यामानाꣳ रुद्राणाꣳ स्थाने स्वतेज॑सा भा॒नि ।  
कपिलानाꣳ रुद्राणाꣳ स्थाने स्वतेज॑सा भा॒नि ।  
अतिलोहितानाꣳ रुद्राणाꣳ स्थाने स्वतेज॑सा भा॒नि ।  
ऊ॒र्ध्वानाꣳ रुद्राणाꣳ स्थाने स्वतेज॑सा भा॒नि ।  
[69]



अवपतन्तानाꣳ रुद्राणाꣳ स्थाने स्वतेज॑सा भा॒नि ।  
वैद्युतानाꣳ रुद्राणाꣳ स्थाने स्वतेज॑सा भा॒नि ।  
प्रभ्राजमानीनाꣳ रुद्राणीनाꣳ स्थाने स्वतेज॑सा भा॒नि ।  
व्यवदातीनाꣳ रुद्राणीनाꣳ स्थाने स्वतेज॑सा भा॒नि ।  
वासुकिवैद्युतीनाꣳ रुद्राणीनाꣳ स्थाने स्वतेज॑सा भा॒नि ।  
रजतानाꣳ रुद्राणीनाꣳ स्थाने स्वतेज॑सा भा॒नि ।  
परुषाणाꣳ रुद्राणीनाꣳ स्थाने स्वतेज॑सा भा॒नि ।  
श्यामानाꣳ रुद्राणीनाꣳ स्थाने स्वतेज॑सा भा॒नि ।  
कपिलानाꣳ रुद्राणीनाꣳ स्थाने स्वतेज॑सा भा॒नि ।  
अतिलोहितीनाꣳ रुद्राणीनाꣳ स्थाने स्वतेज॑सा भा॒नि ।  
ऊ॒र्ध्वानाꣳ रुद्राणीनाꣳ स्थाने स्वतेज॑सा भा॒नि ।  
अवपतन्तीनाꣳ रुद्राणीनाꣳ स्थाने स्वतेज॑सा भा॒नि ।  
वैद्युतीनाꣳ रुद्राणीनाꣳ स्थाने स्वतेज॑सा भा॒नि ।  
ओंभूर्भव॒स्स्वः॑ ।  
रूपाणि वो मिथुनं मा नो मिथु॑नꣳ री॒ढ्वम् ॥ [70]


## १८ अष्टपुरुषाग्न्य्-उपधानम्


अथाग्ने॑रष्टपु॑रुष॒स्य ।  
अग्नेः पूर्वदिश्यस्य स्थाने स्वतेज॑सा भा॒नि ।  
जातवेदस उपदिश्यस्य स्थाने स्वतेज॑सा भा॒नि ।  
सहोजसो दख्षिणदिश्यस्य स्थाने स्वतेज॑सा भा॒नि ।  
अजिराप्रभव उपदिश्यस्य स्थाने स्वतेज॑सा भा॒नि ।  
वैश्वानरस्यापरदिश्यस्य स्थाने स्वतेज॑सा भा॒नि ।  
नर्यापस उपदिश्यस्य स्थाने स्वतेज॑सा भा॒नि ।  
पङ्क्तिराधस उदग्दिश्यस्य स्थाने स्वतेज॑सा भा॒नि ।  
विसर्पिण उपदिश्यस्य स्थाने स्वतेज॑सा भा॒नि ।  
ओंभूर्भुव॒स्स्वः॑ ।  
दिशो वो मिथुनं मा नो मिथु॑नꣳ रीढ्वम् ॥ [71]


## १९ नरकत्राद्य्-उपधानम्

दख्षिणपूर्वस्यान्दिशि विस॑र्पी न॒रकः ।  
तस्मान्नः प॑रिपा॒हि ।  
दख्षिणापरस्यान्दिश्यविस॑र्पी न॒रकः ।  
तस्मान्नः प॑रिपा॒हि ।  
उत्तरपूर्वस्यान्दिशि विषा॑दी न॒रकः ।  
तस्मान्नः प॑रिपा॒हि ।  
उत्तरापरस्यान्दिश्यविषा॑दी न॒रकः ।  
तस्मान्नः प॑रिपा॒हि ।  
आ यस्मिन्थ्सप्त वासवा इन्द्रियाणि शतक्रत॑वित्ये॒ते ॥ [72]


## २० अबिष्टकोपधानम्

इ॒न्द्र॒घो॒षा वो॒ वसु॑भिः पु॒रस्ता॒दुप॑दधताम् ।  
मनो॑जवसो वः पि॒तृभि॑र्दख्षिण॒त उप॑दधताम् ।  
प्रचे॑ता वो रु॒द्रैः प॒श्चादुप॑दधताम् ।  
वि॒श्वक॑र्मा व आदि॒त्यैरु॑त्तर॒त उप॑दधताम् ।  
त्वष्टा॑ वो रू॒पैरु॒परि॑ष्टा॒दुप॑दधताम् ।  
संज्ञानव्ँवः प॑श्चादि॒ति ।  
आ॒दि॒त्यस्सर्वो॒ग्निः पृ॑थि॒व्याम् ।  
वा॒युर॒न्तरि॑क्षे ।  
सूर्यो॑ दि॒वि ।  
च॒न्द्रमा॑ दि॒क्षु ।  
नक्ष॑त्राणि॒ स्वलो॒के ।  
ए॒वाह्ये॑व ।  
ए॒वाह्य॑ग्ने ।  
ए॒वा हि वा॑यो ।  
ए॒वाही᳚न्द्र ।  
ए॒वा हि पू॑षन्न् ।  
ए॒वा हि दे॑वाः ।  
[73]



## २१ अबिष्टकोपधानम्

आप॑मापाम॒पस्सर्वाः᳚ ।  
अ॒स्माद॒स्मादि॒तोऽमुतः॑ ।  
अ॒ग्निर्वा॒युश्च॒ सूर्य॑श्च ।  
स॒हस॑ञ्चस्क॒रर्धि॑या ।  
वा॒य्वश्वा॑ रश्मि॒पत॑यः ।  
मरी᳚च्यात्मानो॒ अद्रु॑हः ।  
दे॒वीर्भु॑वन॒सूव॑रीः ।  
पु॒त्र॒व॒त्त्वाय॑ मे सुत ।  
महानाम्नीर्म॑हामा॒नाः ।  
म॒ह॒सो म॑हस॒स्स्वः॑ ।  
[74]




दे॒वीः प॑र्जन्य॒सूव॑रीः ।  
पु॒त्र॒व॒त्त्वाय॑ मे सुत ।  
अ॒पाश्न्यु॑ष्णिम॒पारख्षः॑ ।  
अ॒पाश्न्यु॑ष्णिम॒पारघ᳚म् ।  
अपा᳚घ्रा॒मप॑ चा॒वर्ति᳚म् ।  
अप॑ दे॒वीरि॒तोहि॑त ।  
वज्र॑न्दे॒वीरजी॑ताꣳश्च ।  
भुव॑नन्देव॒सूव॑रीः ।  
आ॒दि॒त्यानदि॑तिन्दे॒वीम् ।  
योनि॑नोर्ध्वमु॒दीष॑त ।  
[75]


<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/vishvAsa-prastutiH/01/089/08_bhadraM_karNebhiH.md">
<details open><summary><h2>०८ भद्रं कर्णेभिः ...{Loading}...</h2></summary>


भ॒द्रं कर्णे॑भिः शृणु॒याम॑ देवा  
भ॒द्रं प॑श्येमा॒क्षभि॒र् यज॑त्राः+++(=यष्टव्याः)+++ ।  
स्थि॒रैर् अङ्गै॑स् तुष्टु॒वाꣳस॑स्+++(=स्तुवन्तः)+++ त॒नूभि॑र्  
व्यशे॑म+++(=प्राप्नुयाम)+++ दे॒वहि॑तं॒ यद् आयुः॑॥

</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/sarvASh_TIkAH/01/089/08_bhadraM_karNebhiH.md">
<details open><summary><h2>008 ...{Loading}...</h2></summary>
<details><summary>अधिमन्त्रम् - sa</summary>

- देवता - विश्वेदेवाः
- ऋषिः - गोतमो राहूगणः
- छन्दः - त्रिष्टुप्
</details>
<details><summary>Thomson & Solcum</summary>

भद्रं꣡ क꣡र्णेभिः शृणुयाम देवा  
भद्र꣡म् पश्येम अक्ष꣡भिर् यजत्राः  
स्थिरइ꣡र् अ꣡ङ्गैस् तुष्टुवां꣡सस् तनू꣡भिर्  
वि꣡ अशेम देव꣡हितं य꣡द् आ꣡युः
</details>
<details><summary>Vedaweb annotation</summary>

_________
**Strata**  
Normal on metrical evidence alone

_________
**Pāda-label**  
genre M  
genre M  
genre M  
genre M
_________
**Morph**  
bhadrám ← bhadrá- (nominal stem)  
{case:NOM, gender:N, number:SG}

devāḥ ← devá- (nominal stem)  
{case:VOC, gender:M, number:PL}

kárṇebhiḥ ← kárṇa- (nominal stem)  
{case:INS, gender:M, number:PL}

śr̥ṇuyāma ← √śru- (root)  
{number:PL, person:1, mood:OPT, tense:PRS, voice:ACT}

akṣábhiḥ ← ákṣi ~ akṣán- (nominal stem)  
{case:INS, gender:N, number:PL}

bhadrám ← bhadrá- (nominal stem)  
{case:NOM, gender:N, number:SG}

paśyema ← √paś- (root)  
{number:PL, person:1, mood:OPT, tense:PRS, voice:ACT}

yajatrāḥ ← yájatra- (nominal stem)  
{case:VOC, gender:M, number:PL}

áṅgaiḥ ← áṅga- (nominal stem)  
{case:INS, gender:N, number:PL}

sthiraíḥ ← sthirá- (nominal stem)  
{case:INS, gender:N, number:PL}

tanū́bhiḥ ← tanū́- (nominal stem)  
{case:INS, gender:F, number:PL}

tuṣṭuvā́ṁsaḥ ← √stu- (root)  
{case:NOM, gender:M, number:PL, tense:PRF, voice:ACT}

aśema ← √naś- 1 (root)  
{number:PL, person:1, mood:OPT, tense:AOR, voice:ACT}

ā́yuḥ ← ā́yus- (nominal stem)  
{case:NOM, gender:N, number:SG}

deváhitam ← deváhita- (nominal stem)  
{case:NOM, gender:N, number:SG}

ví ← ví (invariable)  
{}

yát ← yá- (pronoun)  
{case:NOM, gender:N, number:SG}

</details>
<details><summary>पद-पाठः</summary>

भ॒द्रम् । कर्णे॑भिः । शृ॒णु॒या॒म॒ । दे॒वाः॒ । भ॒द्रम् । प॒श्ये॒म॒ । अ॒क्षऽभिः॑ । य॒ज॒त्राः॒ ।  
स्थि॒रैः । अङ्गैः॑ । तु॒स्तु॒ऽवांसः॑ । त॒नूभिः॑ । वि । अ॒शे॒म॒ । दे॒वऽहि॑तम् । यत् । आयुः॑ ॥
</details>
<details><summary>Hellwig Grammar</summary>

-   *bhadraṃ* ← *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
  fine-looking; beautiful.”

_________

- *karṇebhiḥ* ← *karṇa*
- \[noun\], instrumental, plural, masculine
- “ear; Karṇa; karṇa \[word\]; auricle; fluke; diameter; lobule.”

_________

- *śṛṇuyāma* ← *śru*
- \[verb\], plural, Present optative
- “listen; come to know; hear; hear; listen; study; heed; learn.”

_________

- *devā* ← *devāḥ* ← *deva*
- \[noun\], vocative, plural, masculine
- “Deva; Hindu deity; king; deity; Indra; deva \[word\]; God; Jina;
  Viśvedevās; mercury; natural phenomenon; gambling.”

_________

- *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
  fine-looking; beautiful.”

_________

- *paśyemākṣabhir* ← *paśyema* ← *paś*
- \[verb\], plural, Present optative
- “see; view; watch; meet; observe; think of; look; examine; behold;
  visit; understand.”

_________

- *paśyemākṣabhir* ← *akṣabhiḥ* ← *akṣa*
- \[noun\], instrumental, plural, neuter
- “eye; akṣa \[word\]; hole.”

_________

- *yajatrāḥ* ← *yajatra*
- \[noun\], vocative, plural, masculine
- “adorable.”

_________

- *sthirair* ← *sthiraiḥ* ← *sthira*
- \[noun\], instrumental, plural, neuter
- “firm; hard; lasting; calm; stable; immovable; firm; strong; sthira
  \[word\]; vegetable; potent; steadfast; durable; firm; trustworthy;
  trustworthy; diligent.”

_________

- *aṅgais* ← *aṅgaiḥ* ← *aṅga*
- \[noun\], instrumental, plural, neuter
- “body part; body; part; limb; extremity; Vedāṅga; section; root;
  army unit; aṅga \[word\]; subsection; aṅgamantra; part; body;
  ingredient.”

_________

- *tuṣṭuvāṃsas* ← *tuṣṭuvāṃsaḥ* ← *stu*
- \[verb noun\], nominative, plural
- “laud; praise; declare; stu.”

_________

- *tanūbhir* ← *tanūbhiḥ* ← *tanū*
- \[noun\], instrumental, plural, feminine
- “body; self; own(a); person; form.”

_________

- *vy* ← *vi*
- \[adverb\]
- “apart; away; away.”

_________

- *aśema* ← *aś*
- \[verb\], plural, Present optative
- “get; reach; enter (a state).”

_________

- *devahitaṃ* ← *deva*
- \[noun\], masculine
- “Deva; Hindu deity; king; deity; Indra; deva \[word\]; God; Jina;
  Viśvedevās; mercury; natural phenomenon; gambling.”

_________

- *devahitaṃ* ← *hitam* ← *dhā*
- \[verb noun\], nominative, singular
- “put; give; cause; get; hold; make; provide; lend; wear; install;
  have; enter (a state); supply; hold; take; show.”

_________

- *yad* ← *yat* ← *yad*
- \[noun\], nominative, singular, neuter
- “who; which; yat \[pronoun\].”

_________

- *āyuḥ* ← *āyus*
- \[noun\], nominative, singular, neuter
- “life; longevity; āyus; life; āyus \[word\]; Āyus.”

_________

</details>
<details><summary>सायण-भाष्यम्</summary>

हे **देवाः** दानादिगुणयुक्ताः सर्वे देवाः **कर्णेभिः** अस्मदीयैः श्रोत्रैः **भद्रं** भजनीयं कल्याणं वचनं **शृणुयाम** युष्मत्प्रसादाच्छ्रोतुं समर्थाः स्याम । अस्माकं बाधिर्यं कदाचिदपि मा भूत् । हे **यजत्राः** योगेषु चरुपुरोडाशादिभिर्यष्टव्या देवाः **अक्षभिः** अक्षिभिरात्मीयैश्चक्षुर्भिः भद्रं शोभनं **पश्येम** द्रष्टुं समर्थाः स्याम । अस्माकं दृष्टिप्रतिघातोऽपि मा भूत् ( ' इत्यस्यानन्तरं ‘ श्रोत्रचक्षुषोः भद्राभद्रविषयश्रवणदर्शने प्रतिनियते । अतो नित्यं भद्रविषयश्रवणदर्शने स्यातामिति प्रार्थ्यते   ' इत्यधिकम् )। **स्थिरैः** दृढैः **अङ्गैः** हस्तपादादिभिरवयवैः **तनूभिः** शरीरैश्च युक्ता वयं **तुष्टुवांसः** युष्मान् स्तुवन्तः **यत् आयुः** षोडशाधिकशतप्रमाणं विंशत्यधिकशतप्रमाणं वा **देवहितं** देवेन प्रजापतिना स्थापितं तत् **व्यशेम** प्राप्नुयाम ॥ कर्णेभिः ‘ बहुलं छन्दसि ' इति भिसः ऐसभावः । अक्षभिः । छन्दस्यपि दृश्यते ' इति अनङ् स च उदात्तः । यजत्राः । ‘ अमिनक्षि° ' इत्यादिना यजे: अत्रन्प्रत्ययः । तुष्टुवांसः । ‘ ष्टुञ् स्तुतौ । लिटः क्वसुः । ‘ शर्पूर्वाः खयः' इति तकारः शिष्यते । अशेम । **अशू** व्याप्तौ ' । लिङ्याशिष्यङ्'। यदि तु तत्र परिगणनमन्यव्यावृत्त्यर्थं तदानीं लिङि व्यत्ययेन शप् । देवहितम् ।' तृतीया कर्मणि' इति पूर्वपदप्रकृतिस्वरत्वम् ॥
</details>
<details><summary>Wilson</summary>

_________
**English translation:**

“Let us hear, gods, with our ears, what is good; objects of sacrifice, let us see with our eyes what is good; let us, engaged in your praises, enjoy, with firm limb and (sound) bodies, the term of life granted by the gods.”

_________
**Commentary by Sāyaṇa: Ṛgveda-bhāṣya**

Devahitam = (singular) **Prajāpati**, a patriarch or **Brahmā**
</details>
<details><summary>Jamison Brereton</summary>

Might we hear (only what is) auspicious with our ears, o gods; might we  see (only what is) auspicious with our eyes, o you who are worthy of  the sacrifice.  
Having praised (you?), with sturdy limbs and bodies might we traverse  the lifetime that has been established by the gods.
</details>
<details><summary>Griffith</summary>

Gods, may we with our ears listen to what is good, and with our eyes see what is good, ye Holy Ones.  
With limbs and bodies firm may we extolling you attain the term of life appointed by the Gods.
</details>
<details><summary>Geldner</summary>

Gutes wollen wir mit Ohren hören, ihr Götter, Gutes mit Augen sehen, ihr Opferwürdige. Mit festen Gliedern und Leibern wollen wir, die wir lobgesungen haben, das gottgesetzte Alter erreichen.
</details>
<details><summary>Grassmann</summary>

Heilvolles lasst uns mit den Ohren hören, heilvolles schaun mit Augen, hehre Götter, Mit festen Gliedern stehend, festen Leibern, das gottgesetzte Lebensziel erreichen.
</details>
<details><summary>Elizarenkova</summary>

Прекрасное да услышим мы ушами, о боги!  
Прекрасное да увидим мы глазами, о достойные жертв!  
Восхвалив вас, с крепкими членами и телами  
Мы хотим достигнуть срока жизни, что положен (нам) богами!
</details>
<details><summary>अधिमन्त्रम् (VC)</summary>

- विश्वेदेवा:
- गोतमो राहूगणः
- विराट्त्रिष्टुप्
- धैवतः
</details>
<details><summary>दयानन्द-सरस्वती (हि) - विषयः</summary>

मनुष्यों को ऐसा करके क्या-क्या करना चाहिये, यह उपदेश अगले मन्त्र में किया है ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  हे (यजत्राः) संगम करनेवाले (देवाः) विद्वानो ! आप लोगों के संग से (तनूभिः) बढ़े हुए बलोंवाले शरीर (स्थिरैः) दृढ़ (अङ्गैः) पुष्ट शिर आदि अङ्ग वा ब्रह्मचर्यादि नियमों से (तुष्टुवांसः) पदार्थों के गुणों की स्तुति करते हुए हम लोग (कर्णेभिः) कानों से (यत्) जो (भद्रम्) कल्याणकारक पढ़ना-पढ़ाना है, उसको (शृणुयाम) सुनें-सुनावें (अक्षभिः) बाहरी-भीतरली आँखों से जो (भद्रम्) शरीर और आत्मा का सुख है, उसको (पश्येम) देखें, इस प्रकार उक्त शरीर और अङ्गों से जो (देवहितम्) विद्वानों की हित करनेवाली (आयुः) अवस्था है, उसको (वि) (अशेम) वार-वार प्राप्त होवें ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  विद्वान्, आप्त और सज्जनों के संग के विना कोई सत्यविद्या का वचन सत्य-दर्शन और सत्य व्यवहारमय अवस्था को नहीं पा सकता और न इसके विना किसी का शरीर और आत्मा दृढ़ हो सकता है, इससे सब मनुष्यों को यह उक्त व्यवहार वर्त्तना योग्य है ॥ ८ ॥
</details>
<details><summary>दयानन्द-सरस्वती (हि) - अन्वयः</summary>

अन्वय:  हे यजत्रा देवा ! भवत्सङ्गेन तनूभिः स्थिरैरङ्गैस्तुष्टुवांसः सन्तो वयं कर्णेभिर्यद्भद्रं तच्छृणुयामाक्षभिर्यद्भद्रं तत्पश्येम एवं तनूभिः स्थिरैरङ्गैर्यद्देवहितमायुस्तदशेम ॥ ८ ॥
</details>
<details><summary>दयानन्द-सरस्वती (हि) - विषयः</summary>

मनुष्यैरेवं कृत्वा किं किमाचरणीयमित्युपदिश्यते ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  (भद्रम्) कल्याणकारकमध्ययनाध्यापनम् (कर्णेभिः) श्रोत्रैः। अत्र ऐसभावः। (शृणुयाम) (देवाः) विद्वांसः (भद्रम्) शरीरात्मसुखम् (पश्येम) (अक्षभिः) बाह्याभ्यन्तरैर्नेत्रैः। छन्दस्यपि दृश्यते। (अष्टा०७.१.७६) अनेन सूत्रेणाक्षिशब्दस्य भिस्यनङादेशः। (यजत्रा) यजन्ति सङ्गच्छन्ते ये ते। अमिनक्षियजिवधिपतिभ्योऽत्रन्। (उणा०३.१०३) अनेनौणादिकसूत्रेण यजधातोरत्रन्। (स्थिरैः) निश्चलैः (अङ्गैः) शिर आदिभिर्ब्रह्मचर्यादिभिर्वा (तुष्टुवांसः) पदार्थगुणान् स्तुवन्तः (तनूभिः) विस्तृतबलैः शरीरैः (वि) विविधार्थे (अशेम) प्राप्नुयाम। अत्राऽशूङ् धातो लिङ्याशिष्यङ् (अष्टा०३.१.८६) इत्यङ्। सार्वधातुकसंज्ञया लिङः सलोप इति सकारलोपः। आर्द्धधातुकसंज्ञया शपोऽभावः। (देवहितम्) देवेभ्यो विद्वद्भ्यो हितम् (यत्) (आयुः) जीवनम् ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  नहि विदुषां सत्पुरुषाणामाप्तानां सङ्गेन विना कश्चित्ससत्यविद्यावचः सत्यं दर्शनं सत्यनिष्ठामायुश्च प्राप्तुं शक्नोति, न ह्येतैर्विना कस्यचिच्छरीमात्मा च दृढो भवितुं शक्यस्तस्मादेतत्सर्वैर्मनुष्यैः सदाऽनुष्ठेयम् ॥ ८ ॥
</details>
<details><summary>सविता जोशी ← दयानन्द-सरस्वती (म) - भावार्थः</summary>

भावार्थभाषाः -  विद्वान, आप्त व सज्जनांच्या संगतिशिवाय कुणीही सत्यविद्येची वाणी, सत्यदर्शन व व्यवहार प्राप्त करू शकत नाही व त्यांच्याशिवाय कुणाचे शरीर व आत्मा दृढ होऊ शकत नाही, त्यासाठी सर्व माणसांनी वरील व्यवहाराप्रमाणे वागणे योग्य आहे. ॥ ८ ॥
</details>
</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/vishvAsa-prastutiH/01/089/06_svasti_na.md">
<details open><summary><h2>०६ स्वस्ति न ...{Loading}...</h2></summary>


स्व॒स्ति न॒ इन्द्रो॑ वृ॒द्ध-श्र॑वाः  
स्व॒स्ति नः॑ पू॒षा वि॒श्व-वे॑दाः+++(=ज्ञानानि)+++ ।  
स्व॒स्ति न॒स् तार्क्ष्यो॒ अरि॑ष्ट-नेमिः  
स्व॒स्ति नो॒ बृह॒स्पति॑र् दधातु ॥

</details>
</div>
<div class="js_include" includetitle="true" newlevelforh1="2" unfilled url="/vedAH_Rk/shAkalam/saMhitA/sarvASh_TIkAH/01/089/06_svasti_na.md">
<details open><summary><h2>008 ...{Loading}...</h2></summary>
<details><summary>अधिमन्त्रम् - sa</summary>

- देवता - विश्वेदेवाः
- ऋषिः - गोतमो राहूगणः
- छन्दः - त्रिष्टुप्
</details>
<details><summary>Thomson & Solcum</summary>

भद्रं꣡ क꣡र्णेभिः शृणुयाम देवा  
भद्र꣡म् पश्येम अक्ष꣡भिर् यजत्राः  
स्थिरइ꣡र् अ꣡ङ्गैस् तुष्टुवां꣡सस् तनू꣡भिर्  
वि꣡ अशेम देव꣡हितं य꣡द् आ꣡युः
</details>
<details><summary>Vedaweb annotation</summary>

_________
**Strata**  
Normal on metrical evidence alone

_________
**Pāda-label**  
genre M  
genre M  
genre M  
genre M
_________
**Morph**  
bhadrám ← bhadrá- (nominal stem)  
{case:NOM, gender:N, number:SG}

devāḥ ← devá- (nominal stem)  
{case:VOC, gender:M, number:PL}

kárṇebhiḥ ← kárṇa- (nominal stem)  
{case:INS, gender:M, number:PL}

śr̥ṇuyāma ← √śru- (root)  
{number:PL, person:1, mood:OPT, tense:PRS, voice:ACT}

akṣábhiḥ ← ákṣi ~ akṣán- (nominal stem)  
{case:INS, gender:N, number:PL}

bhadrám ← bhadrá- (nominal stem)  
{case:NOM, gender:N, number:SG}

paśyema ← √paś- (root)  
{number:PL, person:1, mood:OPT, tense:PRS, voice:ACT}

yajatrāḥ ← yájatra- (nominal stem)  
{case:VOC, gender:M, number:PL}

áṅgaiḥ ← áṅga- (nominal stem)  
{case:INS, gender:N, number:PL}

sthiraíḥ ← sthirá- (nominal stem)  
{case:INS, gender:N, number:PL}

tanū́bhiḥ ← tanū́- (nominal stem)  
{case:INS, gender:F, number:PL}

tuṣṭuvā́ṁsaḥ ← √stu- (root)  
{case:NOM, gender:M, number:PL, tense:PRF, voice:ACT}

aśema ← √naś- 1 (root)  
{number:PL, person:1, mood:OPT, tense:AOR, voice:ACT}

ā́yuḥ ← ā́yus- (nominal stem)  
{case:NOM, gender:N, number:SG}

deváhitam ← deváhita- (nominal stem)  
{case:NOM, gender:N, number:SG}

ví ← ví (invariable)  
{}

yát ← yá- (pronoun)  
{case:NOM, gender:N, number:SG}

</details>
<details><summary>पद-पाठः</summary>

भ॒द्रम् । कर्णे॑भिः । शृ॒णु॒या॒म॒ । दे॒वाः॒ । भ॒द्रम् । प॒श्ये॒म॒ । अ॒क्षऽभिः॑ । य॒ज॒त्राः॒ ।  
स्थि॒रैः । अङ्गैः॑ । तु॒स्तु॒ऽवांसः॑ । त॒नूभिः॑ । वि । अ॒शे॒म॒ । दे॒वऽहि॑तम् । यत् । आयुः॑ ॥
</details>
<details><summary>Hellwig Grammar</summary>

-   *bhadraṃ* ← *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
  fine-looking; beautiful.”

_________

- *karṇebhiḥ* ← *karṇa*
- \[noun\], instrumental, plural, masculine
- “ear; Karṇa; karṇa \[word\]; auricle; fluke; diameter; lobule.”

_________

- *śṛṇuyāma* ← *śru*
- \[verb\], plural, Present optative
- “listen; come to know; hear; hear; listen; study; heed; learn.”

_________

- *devā* ← *devāḥ* ← *deva*
- \[noun\], vocative, plural, masculine
- “Deva; Hindu deity; king; deity; Indra; deva \[word\]; God; Jina;
  Viśvedevās; mercury; natural phenomenon; gambling.”

_________

- *bhadram* ← *bhadra*
- \[noun\], accusative, singular, neuter
- “auspicious; lovely; good; happy; bhadra \[word\]; lucky;
  fine-looking; beautiful.”

_________

- *paśyemākṣabhir* ← *paśyema* ← *paś*
- \[verb\], plural, Present optative
- “see; view; watch; meet; observe; think of; look; examine; behold;
  visit; understand.”

_________

- *paśyemākṣabhir* ← *akṣabhiḥ* ← *akṣa*
- \[noun\], instrumental, plural, neuter
- “eye; akṣa \[word\]; hole.”

_________

- *yajatrāḥ* ← *yajatra*
- \[noun\], vocative, plural, masculine
- “adorable.”

_________

- *sthirair* ← *sthiraiḥ* ← *sthira*
- \[noun\], instrumental, plural, neuter
- “firm; hard; lasting; calm; stable; immovable; firm; strong; sthira
  \[word\]; vegetable; potent; steadfast; durable; firm; trustworthy;
  trustworthy; diligent.”

_________

- *aṅgais* ← *aṅgaiḥ* ← *aṅga*
- \[noun\], instrumental, plural, neuter
- “body part; body; part; limb; extremity; Vedāṅga; section; root;
  army unit; aṅga \[word\]; subsection; aṅgamantra; part; body;
  ingredient.”

_________

- *tuṣṭuvāṃsas* ← *tuṣṭuvāṃsaḥ* ← *stu*
- \[verb noun\], nominative, plural
- “laud; praise; declare; stu.”

_________

- *tanūbhir* ← *tanūbhiḥ* ← *tanū*
- \[noun\], instrumental, plural, feminine
- “body; self; own(a); person; form.”

_________

- *vy* ← *vi*
- \[adverb\]
- “apart; away; away.”

_________

- *aśema* ← *aś*
- \[verb\], plural, Present optative
- “get; reach; enter (a state).”

_________

- *devahitaṃ* ← *deva*
- \[noun\], masculine
- “Deva; Hindu deity; king; deity; Indra; deva \[word\]; God; Jina;
  Viśvedevās; mercury; natural phenomenon; gambling.”

_________

- *devahitaṃ* ← *hitam* ← *dhā*
- \[verb noun\], nominative, singular
- “put; give; cause; get; hold; make; provide; lend; wear; install;
  have; enter (a state); supply; hold; take; show.”

_________

- *yad* ← *yat* ← *yad*
- \[noun\], nominative, singular, neuter
- “who; which; yat \[pronoun\].”

_________

- *āyuḥ* ← *āyus*
- \[noun\], nominative, singular, neuter
- “life; longevity; āyus; life; āyus \[word\]; Āyus.”

_________

</details>
<details><summary>सायण-भाष्यम्</summary>

हे **देवाः** दानादिगुणयुक्ताः सर्वे देवाः **कर्णेभिः** अस्मदीयैः श्रोत्रैः **भद्रं** भजनीयं कल्याणं वचनं **शृणुयाम** युष्मत्प्रसादाच्छ्रोतुं समर्थाः स्याम । अस्माकं बाधिर्यं कदाचिदपि मा भूत् । हे **यजत्राः** योगेषु चरुपुरोडाशादिभिर्यष्टव्या देवाः **अक्षभिः** अक्षिभिरात्मीयैश्चक्षुर्भिः भद्रं शोभनं **पश्येम** द्रष्टुं समर्थाः स्याम । अस्माकं दृष्टिप्रतिघातोऽपि मा भूत् ( ' इत्यस्यानन्तरं ‘ श्रोत्रचक्षुषोः भद्राभद्रविषयश्रवणदर्शने प्रतिनियते । अतो नित्यं भद्रविषयश्रवणदर्शने स्यातामिति प्रार्थ्यते   ' इत्यधिकम् )। **स्थिरैः** दृढैः **अङ्गैः** हस्तपादादिभिरवयवैः **तनूभिः** शरीरैश्च युक्ता वयं **तुष्टुवांसः** युष्मान् स्तुवन्तः **यत् आयुः** षोडशाधिकशतप्रमाणं विंशत्यधिकशतप्रमाणं वा **देवहितं** देवेन प्रजापतिना स्थापितं तत् **व्यशेम** प्राप्नुयाम ॥ कर्णेभिः ‘ बहुलं छन्दसि ' इति भिसः ऐसभावः । अक्षभिः । छन्दस्यपि दृश्यते ' इति अनङ् स च उदात्तः । यजत्राः । ‘ अमिनक्षि° ' इत्यादिना यजे: अत्रन्प्रत्ययः । तुष्टुवांसः । ‘ ष्टुञ् स्तुतौ । लिटः क्वसुः । ‘ शर्पूर्वाः खयः' इति तकारः शिष्यते । अशेम । **अशू** व्याप्तौ ' । लिङ्याशिष्यङ्'। यदि तु तत्र परिगणनमन्यव्यावृत्त्यर्थं तदानीं लिङि व्यत्ययेन शप् । देवहितम् ।' तृतीया कर्मणि' इति पूर्वपदप्रकृतिस्वरत्वम् ॥
</details>
<details><summary>Wilson</summary>

_________
**English translation:**

“Let us hear, gods, with our ears, what is good; objects of sacrifice, let us see with our eyes what is good; let us, engaged in your praises, enjoy, with firm limb and (sound) bodies, the term of life granted by the gods.”

_________
**Commentary by Sāyaṇa: Ṛgveda-bhāṣya**

Devahitam = (singular) **Prajāpati**, a patriarch or **Brahmā**
</details>
<details><summary>Jamison Brereton</summary>

Might we hear (only what is) auspicious with our ears, o gods; might we  see (only what is) auspicious with our eyes, o you who are worthy of  the sacrifice.  
Having praised (you?), with sturdy limbs and bodies might we traverse  the lifetime that has been established by the gods.
</details>
<details><summary>Griffith</summary>

Gods, may we with our ears listen to what is good, and with our eyes see what is good, ye Holy Ones.  
With limbs and bodies firm may we extolling you attain the term of life appointed by the Gods.
</details>
<details><summary>Geldner</summary>

Gutes wollen wir mit Ohren hören, ihr Götter, Gutes mit Augen sehen, ihr Opferwürdige. Mit festen Gliedern und Leibern wollen wir, die wir lobgesungen haben, das gottgesetzte Alter erreichen.
</details>
<details><summary>Grassmann</summary>

Heilvolles lasst uns mit den Ohren hören, heilvolles schaun mit Augen, hehre Götter, Mit festen Gliedern stehend, festen Leibern, das gottgesetzte Lebensziel erreichen.
</details>
<details><summary>Elizarenkova</summary>

Прекрасное да услышим мы ушами, о боги!  
Прекрасное да увидим мы глазами, о достойные жертв!  
Восхвалив вас, с крепкими членами и телами  
Мы хотим достигнуть срока жизни, что положен (нам) богами!
</details>
<details><summary>अधिमन्त्रम् (VC)</summary>

- विश्वेदेवा:
- गोतमो राहूगणः
- विराट्त्रिष्टुप्
- धैवतः
</details>
<details><summary>दयानन्द-सरस्वती (हि) - विषयः</summary>

मनुष्यों को ऐसा करके क्या-क्या करना चाहिये, यह उपदेश अगले मन्त्र में किया है ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  हे (यजत्राः) संगम करनेवाले (देवाः) विद्वानो ! आप लोगों के संग से (तनूभिः) बढ़े हुए बलोंवाले शरीर (स्थिरैः) दृढ़ (अङ्गैः) पुष्ट शिर आदि अङ्ग वा ब्रह्मचर्यादि नियमों से (तुष्टुवांसः) पदार्थों के गुणों की स्तुति करते हुए हम लोग (कर्णेभिः) कानों से (यत्) जो (भद्रम्) कल्याणकारक पढ़ना-पढ़ाना है, उसको (शृणुयाम) सुनें-सुनावें (अक्षभिः) बाहरी-भीतरली आँखों से जो (भद्रम्) शरीर और आत्मा का सुख है, उसको (पश्येम) देखें, इस प्रकार उक्त शरीर और अङ्गों से जो (देवहितम्) विद्वानों की हित करनेवाली (आयुः) अवस्था है, उसको (वि) (अशेम) वार-वार प्राप्त होवें ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  विद्वान्, आप्त और सज्जनों के संग के विना कोई सत्यविद्या का वचन सत्य-दर्शन और सत्य व्यवहारमय अवस्था को नहीं पा सकता और न इसके विना किसी का शरीर और आत्मा दृढ़ हो सकता है, इससे सब मनुष्यों को यह उक्त व्यवहार वर्त्तना योग्य है ॥ ८ ॥
</details>
<details><summary>दयानन्द-सरस्वती (हि) - अन्वयः</summary>

अन्वय:  हे यजत्रा देवा ! भवत्सङ्गेन तनूभिः स्थिरैरङ्गैस्तुष्टुवांसः सन्तो वयं कर्णेभिर्यद्भद्रं तच्छृणुयामाक्षभिर्यद्भद्रं तत्पश्येम एवं तनूभिः स्थिरैरङ्गैर्यद्देवहितमायुस्तदशेम ॥ ८ ॥
</details>
<details><summary>दयानन्द-सरस्वती (हि) - विषयः</summary>

मनुष्यैरेवं कृत्वा किं किमाचरणीयमित्युपदिश्यते ॥
</details>
<details><summary>दयानन्द-सरस्वती (हि) - पदार्थः</summary>

पदार्थान्वयभाषाः -  (भद्रम्) कल्याणकारकमध्ययनाध्यापनम् (कर्णेभिः) श्रोत्रैः। अत्र ऐसभावः। (शृणुयाम) (देवाः) विद्वांसः (भद्रम्) शरीरात्मसुखम् (पश्येम) (अक्षभिः) बाह्याभ्यन्तरैर्नेत्रैः। छन्दस्यपि दृश्यते। (अष्टा०७.१.७६) अनेन सूत्रेणाक्षिशब्दस्य भिस्यनङादेशः। (यजत्रा) यजन्ति सङ्गच्छन्ते ये ते। अमिनक्षियजिवधिपतिभ्योऽत्रन्। (उणा०३.१०३) अनेनौणादिकसूत्रेण यजधातोरत्रन्। (स्थिरैः) निश्चलैः (अङ्गैः) शिर आदिभिर्ब्रह्मचर्यादिभिर्वा (तुष्टुवांसः) पदार्थगुणान् स्तुवन्तः (तनूभिः) विस्तृतबलैः शरीरैः (वि) विविधार्थे (अशेम) प्राप्नुयाम। अत्राऽशूङ् धातो लिङ्याशिष्यङ् (अष्टा०३.१.८६) इत्यङ्। सार्वधातुकसंज्ञया लिङः सलोप इति सकारलोपः। आर्द्धधातुकसंज्ञया शपोऽभावः। (देवहितम्) देवेभ्यो विद्वद्भ्यो हितम् (यत्) (आयुः) जीवनम् ॥ ८ ॥
</details>
<details><summary>दयानन्द-सरस्वती (हि) - भावार्थः</summary>

भावार्थभाषाः -  नहि विदुषां सत्पुरुषाणामाप्तानां सङ्गेन विना कश्चित्ससत्यविद्यावचः सत्यं दर्शनं सत्यनिष्ठामायुश्च प्राप्तुं शक्नोति, न ह्येतैर्विना कस्यचिच्छरीमात्मा च दृढो भवितुं शक्यस्तस्मादेतत्सर्वैर्मनुष्यैः सदाऽनुष्ठेयम् ॥ ८ ॥
</details>
<details><summary>सविता जोशी ← दयानन्द-सरस्वती (म) - भावार्थः</summary>

भावार्थभाषाः -  विद्वान, आप्त व सज्जनांच्या संगतिशिवाय कुणीही सत्यविद्येची वाणी, सत्यदर्शन व व्यवहार प्राप्त करू शकत नाही व त्यांच्याशिवाय कुणाचे शरीर व आत्मा दृढ होऊ शकत नाही, त्यासाठी सर्व माणसांनी वरील व्यवहाराप्रमाणे वागणे योग्य आहे. ॥ ८ ॥
</details>
</details>
</div>


के॒तवो॒ अरु॑णासश्च ।  
ऋ॒ष॒यो वात॑रश॒नाः ।  
प्र॒ति॒ष्ठाꣳ श॒तधा॑ हि ।  
स॒माहि॑तासो सहस्र॒धाय॑सम् ।  
शि॒वा न॒श्शन्त॑मा भवन्तु ।  
दि॒व्या आप॒ ओष॑धयः ।  
सु॒मृ॒डी॒का सर॑स्वति ।  
मा ते॒ व्यो॑म स॒न्दृशि॑ ।  
[76]


## २२ अबिष्टका-ब्राह्मणम्


यो॑ऽपां पुष्प॒व्ँ वेद॑ ।  
पुष्प॑वान्प्र॒जावा᳚न्पशु॒मान्भ॑वति ।  
च॒न्द्रमा॒ वा अ॒पां पुष्प᳚म् ।  
पुष्प॑वान्प्र॒जावा᳚न्पशु॒मान्भ॑वति ।  
य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
अ॒ग्निर्वा अ॒पामा॒यत॑नम् ।  
आ॒यत॑नवान्भवति ।  
यो᳚ऽग्नेरा॒यत॑न॒व्ँ वेद॑ ।  
[77]




आ॒यत॑नवान्भवति ।  
आपो॒ वा अ॒ग्नेरा॒यत॑नम् ।  
आ॒यत॑नवान्भवति ।  
य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
वा॒युर्वा अ॒पामा॒यत॑नम् ।  
आ॒यत॑नवान्भवति ।  
यो वा॒योरा॒यत॑न॒व्ँ वेद॑ ।  
आ॒यत॑नवान्भवति ।  
[78]




आपो॒ वै वा॒योरा॒यत॑नम् ।  
आ॒यत॑नवान्भवति ।  
य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
अ॒सौ वै तप॑न्न॒पामा॒यत॑नम् ।  
आ॒यत॑नवान्भवति ।  
यो॑ऽमुष्य॒ तप॑त आ॒यत॑न॒व्ँ वेद॑ ।  
आ॒यत॑नवान्भवति ।  
आपो॒ वा अ॒मुष्य॒ तप॑त आ॒यत॑नम् ।  
[79]




आ॒यत॑नवान्भवति ।  
य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
च॒न्द्रमा॒ वा अ॒पामा॒यत॑नम् ।  
आ॒यत॑नवान्भवति ।  
यश्च॒न्द्रम॑स आ॒यत॑न॒व्ँ वेद॑ ।  
आ॒यत॑नवान्भवति ।  
आपो॒ वै च॒न्द्रम॑स आ॒यत॑नम् ।  
आ॒यत॑नवान्भवति ।  
[80]




य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
नक्ष॑त्राणि॒ वा अ॒पामा॒यत॑नम् ।  
आ॒यत॑नवान्भवति ।  
यो नक्ष॑त्राणामा॒यत॑न॒व्ँ वेद॑ ।  
आ॒यत॑नवान्भवति ।  
आपो॒ वै नक्ष॑त्राणामा॒यत॑नम् ।  
आ॒यत॑नवान्भवति ।  
य ए॒वव्ँ वेद॑ ।  
[81]




यो॑ऽपामा॒यत॑न॒व्ँ वेद॑ ।  
आ॒यत॑नवान्भवति ।  
प॒र्जन्यो॒ वा अ॒पामा॒यत॑नम् ।  
आ॒यत॑नवान्भवति ।  
यः प॒र्जन्य॑स्या॒यत॑न॒व्ँ वेद॑ ।  
आ॒यत॑नवान्भवति ।  
आपो॒ वै प॒र्जन्य॑स्या॒यत॑नम् ।  
आ॒यत॑नवान्भवति ।  
य ए॒वव्ँ वेद॑ ।  
यो॑ऽपामा॒यत॑न॒व्ँ वेद॑ ।  
[82]




आ॒यत॑नवान्भवति ।  
स॒व्ँव॒थ्स॒रो वा अ॒पामा॒यत॑नम् ।  
आ॒यत॑नवान्भवति ।  
यस्स॑व्ँवथ्स॒रस्या॒यत॑न॒व्ँ वेद॑ ।  
आ॒यत॑नवान्भवति ।  
आपो॒ वै स॑व्ँवथ्स॒रस्या॒यत॑नम् ।  
आ॒यत॑नवान्भवति ।  
य ए॒वव्ँ वेद॑ ।  
यो᳚ऽफ्सु नावं॒ प्रति॑ष्ठिता॒व्ँ वेद॑ ।  
प्रत्ये॒व ति॑ष्ठति ।  
[83]




इ॒मे वै लो॒का अ॒फ्सु प्रति॑ष्ठिताः ।  
तदे॒षाऽभ्यनू᳚क्ता ।  
अ॒पाꣳ रस॒मुद॑यꣳसन्न् ।  
सूर्ये॑ शु॒क्रꣳ स॒माभृ॑तम् ।  
अ॒पाꣳ रस॑स्य॒ यो रसः॑ ।  
तव्ँ वो॑ गृह्णाम्युत्त॒ममिति॑ ।  
इ॒मे वै लो॒का अ॒पाꣳ रसः॑ ।  
ते॑ऽमुष्मि॑न्नादि॒त्ये स॒माभृ॑ताः ।  
जा॒नु॒द॒घ्नीमु॑त्तरवे॒दीङ्खा॒त्वा ।  
अ॒पां पू॑रयि॒त्वा गु॑ल्फद॒घ्नम् ।  
[84]




पुष्करपर्णैः पुष्करदण्डैः पुष्करैश्च॑ सꣵस्ती॒र्य ।  
तस्मि॑न्विहा॒यसे ।  
अ॒ग्निं प्र॒णीयो॑पसमा॒धाय॑ ।  
ब्र॒ह्म॒वा॒दिनो॑ वदन्ति ।  
कस्मा᳚त्प्रणी॒तेयम॒ग्निश्चीयते᳚ ।  
साप्र॑णी॒तेऽयम॒फ्सु ह्यय॑ञ्ची॒यते᳚ ।  
अ॒सौ भुव॑ने॒ऽप्यना॑हिताग्निरे॒ताः ।  
तम॒भित॑ ए॒ता अ॒बीष्ट॑का॒ उप॑दधाति ।  
अ॒ग्नि॒हो॒त्रे द॑र्शपूर्णमा॒सयोः᳚ ।  
प॒शु॒ब॒न्धे चा॑तुर्मा॒स्येषु॑ ।  
[85]




अथो॑ आहुः ।  
सर्वे॑षु यज्ञक्र॒तुष्विति॑ ।  
ए॒तद्ध॑ स्म॒ वा आ॑हुश्शण्डि॒लाः ।  
कम॒ग्निञ्चि॑नुते ।  
स॒त्रि॒यम॒ग्निञ्चि॑न्वा॒नः ।  
स॒व्ँव॒थ्स॒रं प्र॒त्यक्षे॑ण ।  
कम॒ग्निञ्चि॑नुते ।  
सा॒वि॒त्रम॒ग्निञ्चि॑न्वा॒नः ।  
अ॒मुमा॑दि॒त्यं प्र॒त्यक्षे॑ण ।  
कम॒ग्निञ्चि॑नुते ।  
[86]




ना॒चि॒के॒तम॒ग्निञ्चि॑न्वा॒नः ।  
प्रा॒णान्प्र॒त्यक्षे॑ण ।  
कम॒ग्निञ्चि॑नुते ।  
चा॒तु॒र्हो॒त्रि॒यम॒ग्निञ्चि॑न्वा॒नः ।  
ब्रह्म॑ प्र॒त्यक्षे॑ण ।  
कम॒ग्निञ्चि॑नुते ।  
वै॒श्व॒सृ॒जम॒ग्निञ्चि॑न्वा॒नः ।  
शरी॑रं प्र॒त्यक्षे॑ण ।  
कम॒ग्निञ्चि॑नुते ।  
उ॒पा॒नु॒वा॒क्य॑मा॒शुम॒ग्निञ्चि॑न्वा॒नः ।  
[87]




इ॒माल्ँ लो॒कान्प्र॒त्यक्षे॑ण ।  
कम॒ग्निञ्चि॑नुते ।  
इ॒ममा॑रुणकेतुकम॒ग्निञ्चि॑न्वा॒न इति॑ ।  
य ए॒वासौ ।  
इ॒तश्चा॒मुत॑श्चाव्यतीपा॒ती ।  
तमिति॑ ।  
यो᳚ऽग्नेर्मि॑थू॒या वेद॑ ।  
मि॒थु॒न॒वान्भ॑वति ।  
आपो॒ वा अ॒ग्नेर्मि॑थू॒याः ।  
मि॒थु॒न॒वान्भ॑वति ।  
य ए॒वव्ँ वेद॑ ॥ [88]


## २३ अबिष्टका-ब्राह्मणम्

आपो॒ वा इ॒दमा॑सन्थ्सलि॒लमे॒व ।  
स प्र॒जाप॑ति॒रेकः॑ पुष्करप॒र्णे सम॑भवत् ।  
तस्यान्त॒र्मन॑सि काम॒स्सम॑वर्तत ।  
इदꣳ सृ॑जेय॒मिति॑ ।  
तस्मा॒द्यत्पुरु॑षो॒ मन॑साऽभि॒गच्छ॑ति ।  
तद्वा॒चा व॑दति ।  
तत्कर्म॑णा करोति ।  
तदे॒षाऽभ्यनू᳚क्ता ।  
काम॒स्तदग्रे॒ सम॑वर्त॒ताधि॑ ।  
मन॑सो॒ रेतः॑ प्रथ॒मय्ँयदासी᳚त् ।  
[89]




स॒तो बन्धु॒मस॑ति॒ निर॑विन्दन्न् ।  
हृ॒ति प्र॒दीष्या॑ क॒वयो॑ मनी॒षेति॑ ।  
उपै॑न॒न्तदुप॑नमति ।  
यत्का॑मो॒ भव॑ति ।  
य ए॒वव्ँ वेद॑ ।  
स तपो॑ऽतप्यत ।  
स तप॑स्त॒प्त्वा ।  
शरी॑रमधूनुत ।  
तस्य॒ यन्मा॒ꣳ॒समासी᳚त् ।  
ततो॑ऽरु॒णाः के॒तवो॒ वात॑रश॒ना ऋष॑य॒ उद॑तिष्ठन्न् ।  
[90]




ये नखाः᳚ ।  
ते वै॑खान॒साः ।  
ये वालाः᳚ ।  
ते वा॑लखि॒ल्याः ।  
यो रसः॑ ।  
सो॑ऽपाम् ।  
अ॒न्त॒र॒तः कू॒र्मं भू॒तꣳ सर्प॑न्तम् ।  
तम॑ब्रवीत् ।  
मम॒ वै त्वङ्मा॒ꣳ॒सा ।  
सम॑भूत् ।  
[91]




नेत्य॑ब्रवीत् ।  
पूर्व॑मे॒वाहमि॒हास॒मिति॑ ।  
तत्पुरु॑षस्य पुरुष॒त्वम् ।  
स स॒हस्र॑शीर्षा॒ पुरु॑षः ।  
स॒ह॒स्रा॒ख्षस्स॒हस्र॑पात् ।  
भू॒त्वोद॑तिष्ठत् ।  
तम॑ब्रवीत् ।  
त्वव्ँ वै पूर्वꣳ॑ सम॑भूः ।  
त्वमि॒दं पूर्वः॑ कुरु॒ष्वेति॑ ।  
स इ॒त आ॒दायापः॑ ।  
[92]




अ॒ञ्ज॒लिना॑ पु॒रस्ता॑दु॒पाद॑धात् ।  
ए॒वाह्ये॒वेति॑ ।  
तत॑ आदि॒त्य उद॑तिष्ठत् ।  
सा प्राची॒ दिक् ।  
अथा॑रु॒णः के॒तुर्द॑ख्षिण॒त उ॒पाद॑धात् ।  
ए॒वाह्यग्न॒ इति॑ ।  
ततो॒ वा अ॒ग्निरुद॑तिष्ठत् ।  
सा द॑ख्षि॒णा दिक् ।  
अथा॑रु॒णः के॒तुः प॒श्चादु॒पाद॑धात् ।  
ए॒वा हि वायो॒ इति॑ ।  
[93]




ततो॑ वा॒युरुद॑तिष्ठत् ।  
सा प्र॒तीची॒ दिक् ।  
अथा॑रु॒णः के॒तुरु॑त्तर॒त उ॒पाद॑धात् ।  
ए॒वाहीन्द्रेति॑ ।  
ततो॒ वा इन्द्र॒ उद॑तिष्ठत् ।  
सोदी॑ची॒ दिक् ।  
अथा॑रु॒णः के॒तुर्मध्य॑ उ॒पाद॑धात् ।  
ए॒वाहि पूष॒न्निति॑ ।  
ततो॒ वै पू॒षोद॑तिष्ठत् ।  
सेयन्दिक् ।  
[94]




अथा॑रु॒णः के॒तुरु॒परि॑ष्टादु॒पाद॑धात् ।  
ए॒वा हि देवा॒ इति॑ ।  
ततो॑ देवमनु॒ष्याः पि॒तरः॑ ।  
ग॒न्ध॒र्वा॒फ्स॒रस॒श्चोद॑तिष्ठन्न् ।  
सोर्ध्वा दिक् ।  
या वि॒प्रुषो॑ वि॒परा॑पतन्न् ।  
ताभ्योऽसु॑रा॒ रख्षाꣳ॑सि पिशा॒चाश्चोद॑तिष्ठन्न् ।  
तस्मा॒त्ते परा॑ऽभवन्न् ।  
वि॒प्रुड्भ्यो॒ हि ते सम॑भवन्न् ।  
तदे॒षाऽभ्यनू᳚क्ता ।  
[95]




आपो॑ ह॒ यद्बृ॑ह॒तीर्गर्भ॒मायन्न्॑ ।  
दक्ष॒न्दधा॑ना ज॒नय॑न्तीस्स्वय॒म्भुम् ।  
तत॑ इ॒मेऽध्यसृ॑ज्यन्त॒ सर्गाः᳚ ।  
अद्भ्यो॒ वा इ॒दꣳ सम॑भूत् ।  
तस्मा॑दि॒दꣳ सर्वं॒ ब्रह्म॑ स्वयं॒भ्विति॑ ।  
तस्मा॑दि॒दꣳ सर्व॒ꣳ॒ शिथि॑लमि॒वाऽध्रुव॑मिवाभवत् ।  
प्र॒जाप॑ति॒र्वाव तत् ।  
आ॒त्मना॒ऽऽत्मान॑व्विं॒धाय॑ ।  
तदे॒वानु॒ प्रावि॑शत् ।  
तदे॒षाऽभ्यनू᳚क्ता ।  
[96]




वि॒धाय॑ लो॒कान् वि॒धाय॑ भू॒तानि॑ ।  
वि॒धाय॒ सर्वाः᳚ प्र॒दिशो॒ दिश॑श्च ।  
प्र॒जाप॑तिः प्रथम॒जा ऋ॒तस्य॑ ।  
आ॒त्मना॒ऽऽत्मान॑म॒भि सव्ँ वि॑वे॒शेति॑ ।  
सर्व॑मे॒वेदमा॒प्त्वा ।  
सर्व॑मव॒रुध्य॑ ।  
तदे॒वानु॒ प्रवि॑शति ।  
य ए॒वव्ँ वेद॑ ॥ [97]


## २४ 
### १ अब्-इष्टक-ब्राह्मणम्
चतु॑ष्टय्य॒ आपो॑ गृह्णाति ।  
च॒त्वारि॒ वा अ॒पाꣳ रू॒पाणि॑ ।  
मेघो॑ वि॒द्युत् ।  
स्त॒न॒यि॒त्नुर्वृ॒ष्टिः ।  
तान्ये॒वाव॑ रुन्धे ।  
आ॒तप॑ति॒ वर्ष्या॑ गृह्णाति ।  
ताः पु॒रस्ता॒दुप॑दधाति ।  
ए॒ता वै ब्र॑ह्मवर्च॒स्या आपः॑ ।  
मु॒ख॒त ए॒व ब्र॑ह्मवर्च॒समव॑रुन्धे ।  
तस्मा᳚न्मुख॒तो ब्र॑ह्मवर्च॒सित॑रः ।  
[98]




कूप्या॑ गृह्णाति ।  
ता द॑ख्षिण॒त उप॑दधाति ।  
ए॒ता वै ते॑ज॒स्विनी॒रापः॑ ।  
तेज॑ ए॒वास्य॑ दख्षिण॒तो द॑धाति ।  
तस्मा॒द्दख्षि॒णोऽर्ध॑स्तेज॒स्वित॑रः ।  
स्था॒व॒रा गृ॑ह्णाति ।  
ताः प॒श्चादुप॑दधाति ।  
प्रति॑ष्ठिता॒ वै स्था॑व॒राः ।  
प॒श्चादे॒व प्रति॑तिष्ठति ।  
वह॑न्तीर्गृह्णाति ।  
[99]




ता उ॑त्तर॒त उप॑दधाति ।  
ओज॑सा॒ वा ए॒ता वह॑न्तीरि॒वोद्ग॑तीरि॒व आकूज॑तीरि॒व धाव॑न्तीः ।  
ओज॑ ए॒वास्यो᳚त्तर॒तो द॑धाति ।  
तस्मा॒दुत्त॒रोऽर्ध॑ ओज॒स्वित॑रः ।  
सं॒भा॒र्या गृ॑ह्णाति ।  
ता मध्य॒ उप॑दधाति ।  
इ॒यव्ँ वै सं॑भा॒र्याः ।  
अ॒स्यामे॒व प्रति॑तिष्ठति ।  
प॒ल्व॒ल्या गृ॑ह्णाति ।  
ता उ॒परि॑ष्टादु॒पाद॑धाति ।  
[100]




अ॒सौ वै प॑ल्व॒ल्याः ।  
अ॒मुष्या॑मे॒व प्रति॑तिष्ठति ।  
दि॒क्षूप॑दधाति ।  
दि॒क्षु वा आपः॑ ।  
अन्न॒व्ँ वा आपः॑ ।  
अ॒द्भ्यो वा अन्न॑ञ्जायते ।  
यदे॒वाद्भ्योऽन्न॒ञ्जाय॑ते ।  
तदव॑रुन्धे ।  

### २ अरुण-केतुक-ब्राह्मणम्

तव्ँ वा ए॒तम॑रु॒णाः के॒तवो॒ वात॑रश॒ना ऋषयो॑ऽचिन्वन्न् ।  
तस्मा॑दारुणके॒तुकः॑ ।  
[101]




तदे॒षाऽभ्यनू᳚क्ता ।  
के॒तवो॒ अरु॑णासश्च ।  
ऋ॒ष॒यो वात॑रश॒नाः ।  
प्र॒ति॒ष्ठाꣳ श॒तधा॑हि ।  
स॒माहि॑तासो सहस्र॒धाय॑स॒मिति॑ ।  
श॒तश॑श्चै॒व स॒हस्र॑शश्च॒ प्रति॑तिष्ठति ।  
य ए॒तम॒ग्निञ्चि॑नु॒ते ।  
य उ॑ चैनमे॒वव्ँ वेद॑ ॥ [102]


## २५ अरुण-केतुक-ब्राह्मणम्

जा॒नु॒द॒घ्नीमु॑त्तरवे॒दीङ्खा॒त्वा ।  
अ॒पां पू॑रयति ।  
अ॒पाꣳ स॑र्व॒त्वाय॑ ।  
पु॒ष्क॒र॒प॒र्णꣳ रु॒क्मं पुरु॑ष॒मित्युप॑दधाति ।  
तपो॒ वै पु॑ष्करप॒र्णम् ।  
स॒त्यꣳ रु॒क्मः ।  
अ॒मृतं॒ पुरु॑षः ।  
ए॒ताव॒द्वावा᳚स्ति ।  
याव॑दे॒तत् ।  
याव॑दे॒वास्ति॑ ।  
[103]




तदव॑रुन्धे ।  
कू॒र्ममुप॑दधाति ।  
अ॒पामे॒व मेध॒मव॑रुन्धे ।  
अथो᳚ स्व॒र्गस्य॑ लो॒कस्य॒ सम॑ष्ट्यै ।  
आप॑मापाम॒पस्सर्वाः᳚ ।  
अ॒स्माद॒स्मादि॒तोऽमुतः॑ ।  
अ॒ग्निर्वा॒युश्च॒ सूर्य॑श्च ।  
स॒हस॑ञ्चस्क॒रर्धि॑या॒ इति॑ ।  
वा॒य्वश्वा॑ रश्मि॒पत॑यः ।  
लो॒कं पृ॑ण च्छि॒द्रं पृ॑ण ।  
[104]




यास्ति॒स्रः प॑रम॒जाः ।  
इ॒न्द्र॒घो॒षा वो॒ वसु॑भिरे॒वाह्ये॒वेति॑ ।  
पञ्च॒ चित॑य॒ उप॑दधाति ।  
पाङ्क्तो॒ऽग्निः ।  
यावा॑ने॒वाग्निः ।  
तञ्चि॑नुते ।  
लो॒कम्पृ॑णया द्वि॒तीया॒मुप॑दधाति ।  
पञ्च॑पदा॒ वै वि॒राट् ।  
तस्या॒ वा इ॒यं पादः॑ ।  
अ॒न्तरि॑क्षं॒ पादः॑ ।  
द्यौः पादः॑ ।  
दिशः॒ पादः॑ ।  
प॒रोर॑जाः॒ पादः॑ ।  
वि॒राज्ये॒व प्रति॑तिष्ठति ।  
य ए॒तम॒ग्निञ्चि॑नु॒ते ।  
य उ॑चैनमे॒वव्ँ वेद॑ ॥ [105]



## २६ अरुण-केतुक-ब्राह्मणम्

अ॒ग्निं प्र॒णीयो॑पसमा॒धाय॑ ।  
तम॒भित॑ ए॒ता अ॒बीष्ट॑का॒ उप॑दधाति ।  
अ॒ग्नि॒हो॒त्रे द॑र्शपूर्णमा॒सयोः᳚ ।  
प॒शु॒ब॒न्धे चा॑तुर्मा॒स्येषु॑ ।  
अथो॑ आहुः ।  
सर्वे॑षु यज्ञक्र॒तुष्विति॑ ।  

अथ॑ ह स्मा हारु॒णस्स्वा॑यं॒भुवः॑ ।  
सा॒वि॒त्रः सर्वो॒ऽग्निरित्यन॑नुषङ्गं मन्यामहे ।  
नाना॒ वा ए॒तेषा᳚व्ँ वी॒र्या॑णि ।  
कम॒ग्निञ्चि॑नुते ।  
[106]




स॒त्रि॒यम॒ग्निञ्चि॑न्वा॒नः ।  
कम॒ग्निञ्चि॑नुते ।  
सा॒वि॒त्रम॒ग्निञ्चि॑न्वा॒नः ।  
कम॒ग्निञ्चि॑नुते ।  
ना॒चि॒के॒तम॒ग्निञ्चि॑न्वा॒नः ।  
कम॒ग्निञ्चि॑नुते ।  
चा॒तु॒र्हो॒त्रि॒यम॒ग्निञ्चि॑न्वा॒नः ।  
कम॒ग्निञ्चि॑नुते ।  
वै॒श्व॒सृ॒जम॒ग्निञ्चि॑न्वा॒नः ।  
कम॒ग्निञ्चि॑नुते ।  
[107]




उ॒पा॒नु॒वा॒क्य॑मा॒शुम॒ग्निञ्चि॑न्वा॒नः ।  
कम॒ग्निञ्चि॑नुते ।  
इ॒ममा॑रुणकेतुकम॒ग्निञ्चि॑न्वा॒न इति॑ ।  
वृषा॒ वा अ॒ग्निः ।  
वृषा॑णौ॒ सꣵस्फा॑लयेत् ।  
ह॒न्येता᳚स्य य॒ज्ञः ।  
तस्मा॒न्नानु॒षज्यः॑ ।  
सोत्त॑रवे॒दिषु॑ क्र॒तुषु॑ चिन्वीत ।  
उ॒त्त॒र॒वे॒द्याꣳ ह्य॑ग्निश्ची॒यते᳚ ।  
प्र॒जाका॑मश्चिन्वीत ।  
[108]




प्रा॒जा॒प॒त्यो वा ए॒षो᳚ऽग्निः ।  
प्रा॒जा॒प॒त्याः प्र॒जाः ।  
प्र॒जावा᳚न्भवति ।  
य ए॒वव्ँ वेद॑ ।  
प॒शुका॑मश्चिन्वीत ।  
सं॒ज्ञान॒व्ँ वा ए॒तत्प॑शू॒नाम् ।  
यदापः॑ ।  
प॒शू॒नामे॒व सं॒ज्ञाने॒ऽग्निञ्चि॑नुते ।  
प॒शु॒मान् भ॑वति ।  
य ए॒वव्ँ वेद॑ ।  
[109]




वृष्टि॑कामश्चिन्वीत ।  
आपो॒ वै वृष्टिः॑ ।  
प॒र्जन्यो॒ वर्षु॑को भवति ।  
य ए॒वव्ँ वेद॑ ।  
आ॒म॒या॒वी चि॑न्वीत ।  
आपो॒ वै भे॑ष॒जम् ।  
भे॒ष॒जमे॒वास्मै॑ करोति ।  
सर्व॒मायु॑रेति ।  
अ॒भि॒चरꣵ॑श्चिन्वीत ।  
वज्रो॒ वा आपः॑ ।  
[110]
वज्र॑मे॒व भ्रातृ॑व्येभ्यः॒ प्रह॑रति ।  

स्तृ॒णु॒त ए॑नम् ।  
तेज॑स्कामो॒ यश॑स्कामः ।  
ब्र॒ह्म॒व॒र्च॒सका॑मः स्व॒र्गका॑मश्चिन्वीत ।  
ए॒ताव॒द्वावा᳚स्ति ।  
याव॑दे॒तत् ।  
याव॑दे॒वास्ति॑ ।  
तदव॑रुन्धे ।  

### १  अरुणकेतुकचयन्ते चर्या
<details open><summary>विश्वास-प्रस्तुतिः</summary>

तस्यै॒तद्व्र॒तम् ।  

वर्ष॑ति॒ न धा॑वेत् ।  
अ॒मृत॒व्ँ वा आपः॑ ।  
अ॒मृत॒स्यान॑न्तरित्त्यै +++(=अबाधाय)+++ ।  

नाप्सु मूत्र॑पुरी॒षङ्कु॑र्यात् ।  
न निष्ठी॑वेत् ।  
न वि॒वस॑नस् स्नायात् ।  

गुह्यो॒ वा ए॒षो॑ऽग्निः +++(यो ऽद्भ्य उत्पन्नः)+++ ।  
ए॒तस्या॒ग्नेर् अन॑ति-दाहाय ।  

न पु॑ष्कर-प॒र्णानि॒ हिर॑ण्यं॒ वाऽधि॒तिष्ठे॑त् ।  
ए॒तस्या॒ग्नेर् अन॑भ्यारोहाय ।  

न कूर्म॒स्याश्नी॑यात् ।  
नोद॒कस्य +++(जीवस्य)+++।  

+++(फलश्रुतिः - )+++ अ॒घातु॑का॒न्येन॑मोद॒कानि॑ भवन्ति ।  
अ॒घातु॑का॒ आपः॑ -  य ए॒तम् अ॒ग्निञ् चि॑नु॒ते, य उ॑ चैनम् ए॒वव्ँ वेद॑ ।  

</details>

<details><summary>मूलम्</summary>

तस्यै॒तद्व्र॒तम् ।  
वर्ष॑ति॒ न धा॑वेत् ।  
[111]



।  

अ॒मृत॒व्ँ वा आपः॑ ।  
अ॒मृत॒स्यान॑न्तरित्त्यै ।  
नाफ्सु मूत्र॑पुरी॒षङ्कु॑र्यात् ।  
न निष्ठी॑वेत् ।  
न वि॒वस॑नस्स्नायात् ।  
गुह्यो॒ वा ए॒षो᳚ऽग्निः ।  
ए॒तस्या॒ग्नेरन॑तिदाहाय ।  
न पु॑ष्करप॒र्णानि॒ हिर॑ण्यं॒ वाऽधि॒तिष्ठे᳚त् ।  
ए॒तस्या॒ग्नेरन॑भ्यारोहाय ।  
न कूर्म॒स्याश्नी॑यात् ।  
नोद॒कस्या॒घातु॑का॒न्येन॑मोद॒कानि॑ भवन्ति ।  
अ॒घातु॑का॒ आपः॑ ।  
य ए॒तम॒ग्निञ्चि॑नु॒ते ।  
य उ॑ चैनमे॒वव्ँ वेद॑ ।  
[112]

(नाप्सु मूत्र-पुरीषङ् कुर्यात् ।  
न निष्ठीवेत् ।  
न विवसनस् स्नायात् ।  
गुह्यो वा एषोऽग्निः ।  
एतस्याग्नेरनतिदाहाय ।  
न पुष्करपर्णानि हिरण्यं वाऽधितिष्ठेत् ।  
एतस्याग्नेरनभ्यारोहाय ।  
न कूर्मस्याश्नीयात् ।  
नोदकस्याघातुकान्येनमोदकानि भवन्ति ।  
अघातुका आपः ।  
)
</details>

## २७ द्विपदाद्य्-उपधानम्

इ॒मानु॑कं॒ भुव॑ना सीषधेम ।  
इन्द्र॑श्च॒ विश्वे॑ च दे॒वाः ।  
य॒ज्ञञ्च॑ नस्त॒न्वञ्च॑ प्र॒जाञ्च॑ ।  
आ॒दि॒त्यैरिन्द्र॑स्स॒ह सी॑षधातु ।  
आ॒दि॒त्यैरिन्द्र॒स्सग॑णो म॒रुद्भिः॑ ।  
अ॒स्माकं॑ भूत्ववि॒ता त॒नूना᳚म् ।  
आप्ल॑वस्व॒ प्रप्ल॑वस्व ।  
आ॒ण्डी भव ज॒मामु॒हुः ।  
सुखादीन्दुः॑खनि॒धनाम् ।  
प्रति॑मुञ्चस्व॒ स्वां पु॒रम् ।  
[113]




मरी॑चयः स्वायम्भु॒वाः ।  
ये श॑री॒राण्य॑कल्पयन्न् ।  
ते ते॑ दे॒हङ्क॑ल्पयन्तु ।  
मा च॑ ते॒ ख्यास्म॑तीरिषत् ।  
उत्ति॑ष्ठत॒ मा स्व॑प्त ।  
अ॒ग्निमि॑च्छध्वं॒ भार॑ताः ।  
राज्ञः॒ सोम॑स्य तृ॒प्तासः॑ ।  
सूर्ये॑ण स॒युजो॑षसः ।  
युवा॑ सु॒वासाः᳚ ।  
अ॒ष्टाच॑क्रा॒ नव॑द्वारा ।  
[114]




दे॒वानां॒ पूर॑यो॒ध्या ।  
तस्याꣳ॑ हिरण्म॑यः को॒शः ।  
स्व॒र्गो लो॒को ज्योति॒षाऽऽवृ॑तः ।  
यो वै तां᳚ ब्रह्म॑णो वे॒द ।  
अ॒मृते॑नावृ॒तां पु॑रीम् ।  
तस्मै᳚ ब्रह्म च॑ ब्रह्मा॒ च ।  
आ॒युः कीर्तिं॑ प्र॒जान्द॑दुः ।  
वि॒भ्राज॑माना॒ꣳ॒ हरि॑णीम् ।  
य॒शसा॑ संप॒रीवृ॑ताम् ।  
पुरꣳ॑ हिरण्म॑यीं ब्र॒ह्मा ।  
[115]




वि॒वेशा॑प॒राजि॑ता ।  
पराङेत्य॑ज्याम॒यी ।  
पराङेत्य॑नाश॒की ।  
इ॒ह चा॑मुत्र॑ चान्वे॒ति ।  
वि॒द्वान्दे॑वासु॒रानु॑भ॒यान् ।  

यत्कु॑मा॒री म॒न्द्रय॑ते ।  
य॒द्यो॒षिद्यत्प॑ति॒व्रता᳚ ।  
अरि॑ष्टं॒ यत्किञ्च॑ क्रि॒यते᳚ ।  
अ॒ग्निस्तदनु॑ वेधति ।  

<details open><summary>विश्वास-प्रस्तुतिः  - ऋक्</summary>

अ॒शृता॑सश्शृ॑तास॒श्च । [116]  
य॒ज्वानो॒ येऽप्य॑य॒ज्वनः॑ ।  
स्व॑र्यन्तो॒ नापे᳚ख्षन्ते ।  
इन्द्र॑म॒ग्निञ्च॑ ये वि॒दुः ।  
</details>

<details><summary>मूलम्</summary>

अ॒शृता॑सश्शृ॑तास॒श्च । [116]  
य॒ज्वानो॒ येऽप्य॑य॒ज्वनः॑ ।  
स्व॑र्यन्तो॒ नापे᳚ख्षन्ते ।  
इन्द्र॑म॒ग्निञ्च॑ ये वि॒दुः ।  
</details>

<details><summary>भट्टभास्कर-टीका</summary>

अशृतास इति ॥  
**अशृतासो** ऽपक्वा बाल-मूकादयः **शृतासः** पक्वाः शृतवन्तः  
**यज्वानः** श्रुति-स्मृति-विहित-कर्मानुष्ठायिनो  
**ऽयज्वनस्** तद्-विपरीतास्  
ते सर्वेऽपि **स्वर् यन्तो नापेक्षन्ते** - हेतौ शतृप्रत्ययः -  
स्वर्गगमनार्थम् अन्यन् नापेक्षन्ते,  
वक्ष्यमाण-ज्ञान-व्यतिरेकेणान्यत् किञ्चित् स्वर्ग-गमन-साधनं नापेक्षन्ते,  
तेषां तद् एव पर्याप्तम् इति भावः ।  
किं पुनस् तद् इत्याह -  
**इन्द्रम् अग्निं च ये विदुः** शचीपतिं स्वाहापतिं च ये यथावज् जानन्ति ।  
यद् वा - पूर्वोक्तं ब्रह्म-लक्षणम् ईश्वरम् आरुण-केतुकं चाग्निं  
ये यथार्थेन जानन्ति  
तेषां तद् एव ज्ञानं सर्व-श्रेयस्-साधनम् इति ॥१३॥
</details>



सिक॑ता इव स॒य्ँयन्ति॑ ।  
र॒श्मिभि॑स्समु॒दीरि॑ताः ।  
अ॒स्माल्लो॒काद॑मुष्मा॒च्च ।  
ऋ॒षिभि॑रदात्पृ॒श्निभिः॑ ।  
अपे॑त॒ वीत॒ वि च॑ सर्प॒तातः॑ ।  
येऽत्र॒ स्थ पु॑रा॒णा ये च॒ नूत॑नाः ।  
अहो॑भिर॒द्भिर॒क्तुभि॒र्व्य॑क्तम् ।  
[117]




य॒मो द॑दात्वव॒सान॑मस्मै ।  
नृमु॑णन्तु नृपा॒त्वर्यः॑ ।  
अ॒कृ॒ष्टा ये च॒ कृष्ट॑जाः ।  
कु॒मारी॑षु क॒नीनी॑षु ।  
जा॒रिणी॑षु च॒ ये हि॒ताः ।  
रेतः॑पीता॒ आण्ड॑पीताः ।  
अड्गा॑रेषु च॒ ये हु॒ताः ।  
उ॒भया᳚न्पुत्र॑पौत्र॒कान् ।  
यु॒वे॒ऽहय्ँय॒मराज॑गान् ।  
श॒तमिन्नु श॒रदः॑ ।  
[118]




अदो॒ यद्ब्रह्म॑ विल॒बम् ।  
पि॒तृ॒णाञ्च॑ य॒मस्य॑ च ।  
वरु॑ण॒स्याश्वि॑नोर॒ग्नेः ।  
म॒रुता᳚ञ्च वि॒हाय॑साम् ।  
का॒म॒प्र॒यव॑णम्मे अस्तु ।  
स ह्ये॑वास्मि॑ स॒नात॑नः ।  
इति नाको ब्रह्मिश्रवो॑ रायो॒ धनम् ।  
पु॒त्रानापो॑ दे॒वीरि॒हाहि॑ता ॥ [119]



## २८ द्विपदाद्य्-उपधानम्

विशी᳚र्ष्णीङ्गृध्र॑शीर्ष्णीञ्च ।  
अपेतो॑ निर्ऋ॒तिꣳ ह॑थः ।  
परिबाधꣵ श्वे॑तकु॒ख्षम् ।  
नि॒जङ्घꣳ॑ शब॒लोद॑रम् ।  
स॒तान् वा॒च्याय॑या स॒ह ।  
अग्ने॒ नाश॑य स॒न्दृशः॑ ।  
ई॒र्ष्या॒सू॒ये बु॑भु॒ख्षाम् ।  
म॒न्युङ्कृ॒त्याञ्च॑ दीधिरे ।  
रथे॑न किꣳशु॒काव॑ता ।  
अग्ने॒ नाश॑य स॒न्दृशः॑ ।  
[120]



॥ 28 ॥  
## २९ द्विपदाद्य्-उपधानम्


प॒र्जन्या॑य॒ प्रगा॑यत ।  
दि॒वस्पु॒त्राय॑ मी॒ढुषे᳚ ।  
स नो॑ य॒वस॑मिच्छतु ।  
इ॒दव्ँवचः॑ प॒र्जन्या॑य स्व॒राजे᳚ ।  
हृ॒दो अ॒स्त्वन्त॑र॒न्तद्यु॑योत ।  
म॒यो॒भूर्वातो॑ वि॒श्वकृ॑ष्टयस्सन्त्व॒स्मे ।  
सु॒पि॒प्प॒ला ओष॑धीर्दे॒वगो॑पाः ।  
यो गर्भ॒मोष॑धीनाम् ।  
गवा᳚ङ्कृ॒णोत्यर्व॑ताम् ।  
प॒र्जन्यः॑ पुरु॒षीणा᳚म् ॥ [121]


## ३० द्विपदाद्य्-उपधानम्


पुन॑र्मामैत्विन्द्रि॒यम् ।  
पुन॒रायुः॒ पुन॒र्भगः॑ ।  
पुन॒र्बाह्म॑णमैतु मा ।  
पुन॒र्द्रवि॑णमैतु मा ।  
यन्मे॒ऽद्य रेतः॑ पृथि॒वीमस्कान्॑ ।  
यदोष॑धीर॒प्यस॑र॒द्यदापः॑ ।  
इ॒दन्तत्पुन॒राद॑दे ।  
दी॒र्घा॒यु॒त्वाय॒ वर्च॑से ।  
यन्मे॒ रेतः॒ प्रसि॑च्यते ।  
यन्म॒ आजा॑यते॒ पुनः॑ ।  
तेन॑ माम॒मृत॑ड्कुरु ।  
तेन॑ सुप्र॒जस॑ड्कुरु ॥ [122]


## ३१ वैश्रवण-यज्ञः

अ॒द्भ्यस्तिरो॒धाजा॑यत ।  
तव॑ वैश्रव॒णस्स॑दा ।  
तिरो॑धेहि सप॒त्नान्नः॑ ।  
ये अपो॒ऽश्नन्ति॑ केच॒न ।  
त्वा॒ष्ट्रीं मा॒याव्ँ वै᳚श्रव॒णः ।  
रथꣳ॑ सहस्र॒वन्धु॑रम् ।  
पु॒रु॒श्च॒क्रꣳ सह॑स्राश्वम् ।  
आस्था॒याया॑हि नो ब॒लिम् ।  
यस्मै॑ भू॒तानि॑ ब॒लिमाव॑हन्ति ।  
धन॒ङ्गावो॒ हस्ति॒हिर॑ण्य॒मश्वान्॑ ।  
[123]




असा॑म सुम॒तौ य॒ज्ञिय॑स्य ।  
श्रियं॒ बिभ्र॒तोऽन्न॑मुखीं वि॒राज᳚म् ।  

सु॒द॒र्श॒ने च॑ क्रौ॒ञ्चे च॑ ।  
मै॒ना॒गे च॑ म॒हागि॑रौ ।  
स॒तद्वा॒ट्टार॑गम॒न्ता ।  
स॒ꣳ॒हार्य॒न्नग॑र॒न्तव॑ ।  

इति मन्त्राः᳚ ।  

कल्पो॑ऽत ऊ॒र्ध्वम् ।  
यदि॒ बलि॒ꣳ॒ हरे᳚त् ।  
हि॒र॒ण्य॒ना॒भये॑ वितु॒दये॑ कौबे॒राया॒यं ब॑लिः ।  
[124]




सर्वभूताधिपतये न॑म इ॒ति ।  
अथ बलिꣳ हृत्वोप॑तिष्ठे॒त ।  
क्ष॒त्रङ्क्ष॒त्रव्ँ वै᳚श्रव॒णः ।  
ब्राह्मणा॑ वय॒ꣵ स्मः ।  
नम॑स्ते अस्तु॒ मा मा॑ हिꣳसीः ।  
अस्मात्प्रविश्यान्न॑मद्धी॒ति ।  
अथ तमग्निमा॑दधी॒त ।  
यस्मिन्नेतत्कर्म प्र॑युञ्जी॒त ।  
ति॒रोधा॒ भूः ।  
ति॒रोधा॒ भुवः॑ ।  
[125]




ति॒रोधा॒स्स्वः॑ ।  
ति॒रोधा॒ भूर्भुव॒स्स्वः॑ ।  
सर्वेषाल्ँ लोकानामाधिपत्ये॑ सीदे॒ति ।  
अथ तमग्नि॑मिन्धी॒त ।  
यस्मिन्नेतत्कर्म प्र॑युञ्जी॒त ।  
ति॒रोधा॒ भूस्स्वाहा᳚ ।  
ति॒रोधा॒ भुव॒स्स्वाहा᳚ ।  
ति॒रोधा॒स्स्व॑स्स्वाहा᳚ ।  
ति॒रोधा॒ भूर्भुव॒स्स्व॑स्स्वाहा᳚ ।  
यस्मिन्नस्य काले सर्वा आहुतीर्हुता॑ भवे॒युः ।  
[126]




अपि ब्राह्मण॑मुखी॒नाः ।  
तस्मिन्नह्नः काले प्र॑युञ्जी॒त ।  
पर॑स्सु॒प्तज॑नाद्वे॒पि ।  
मा स्म प्रमाद्यन्त॑माध्या॒पयेत् ।  
सर्वार्था᳚स्सिध्य॒न्ते ।  
य ए॑वव्ँ वे॒द ।  
क्षुध्यन्निद॑मजा॒नताम् ।  
सर्वार्था न॑ सिध्य॒न्ते ।  
यस्ते॑ वि॒घातु॑को भ्रा॒ता ।  
ममान्तर्हृ॑दये॒ श्रितः ।  
[127]




तस्मा॑ इ॒ममग्र॒पिण्ड॑ञ्जुहोमि ।  
स मे᳚ऽर्था॒न्मा विव॑धीत् ।  
मयि॒ स्वाहा᳚ ।  
रा॒जा॒धि॒रा॒जाय॑ प्रसह्यसा॒हिने᳚ ।  
नमो॑ व॒यव्वैं᳚श्रव॒णाय॑ कुर्महे ।  
स मे॒ कामा॒न्काम॒कामा॑य॒ मह्य᳚म् ।  
का॒मे॒श्व॒रो वै᳚श्रव॒णो द॑दातु ।  
कु॒बे॒राय॑ वैश्रव॒णाय॑ ।  
म॒हा॒रा॒जाय॒ नमः॑ ।  
के॒तवो॒ अरु॑णासश्च ।  
ऋ॒ष॒यो वात॑रश॒नाः ।  
प्र॒ति॒ष्ठाꣳ श॒तधा॑हि ।  
स॒माहि॑तासो सहस्र॒धाय॑सम् ।  
शि॒वा न॒श्शन्त॑मा भवन्तु ।  
दि॒व्या आप॒ ओष॑धयः ।  
सु॒मृ॒डी॒का सर॑स्वति ।  
मा ते॒ व्यो॑म स॒न्दृशि॑ ।  
[128]


## ३२ अरुण-केतुकाङ्ग-व्रतम्


सव्ँवथ्सरमेत॑द्व्रत॒ञ्चरेत् ।  
द्वौ॑ वा मा॒सौ ।  
नियमस्स॑मासे॒न ।  
तस्मिन्नियम॑विशे॒षाः ।  
त्रिषवणमुदको॑पस्प॒र्शी ।  
चतुर्थकालपान॑भक्त॒स्स्यात् ।  
अहरहर्वा भैक्ष॑मश्नी॒यात् ।  
औदुम्बरीभिस्समिद्भिरग्निं॑ परि॒चरेत् ।  
पुनर्मामैत्विन्द्रियमित्येतेनानु॑वाके॒न ।  
उद्धृतपरिपूताभिरद्भिः कार्य॑ङ्कुर्वी॒त ।  
[129]




अ॑सञ्च॒यवान् ।  
अग्नये वायवे॑ सूर्या॒य ।  
ब्रह्मणे प्र॑जाप॒तये ।  
चन्द्रमसे न॑ख्षत्रे॒भ्यः ।  
ऋतुभ्यस्सव्ँव॑थ्सरा॒य ।  
वरुणायारुणायेति व्र॑तहो॒माः ।  
प्र॒व॒र्ग्यव॑दादे॒शः ।  
अरुणाः का᳚ण्डऋ॒षयः ।  
अरण्ये॑ऽधीयी॒रन्न् ।  
भद्रङ्कर्णेभिरिति द्वे॑ जपि॒त्वा ।  
[130]




महानाम्नीभिरुदकꣳ स॑ꣵस्प॒र्श्य ।  
तमाचा᳚र्यो द॒द्यात् ।  
शिवा नश्शन्तमेत्योषधी॑राल॒भते ।  
सुमृडीके॑ति भू॒मिम् ।  
एवम॑पव॒र्गे ।  
धे॑नुर्द॒ख्षिणा ।  
कꣳसव्ँ वास॑श्च ख्षौ॒मम् ।  
अन्य॑द्वा शु॒क्लम् ।  
य॑थाश॒क्ति वा ।  
एवꣵ स्वध्याय॑धर्मे॒ण ।  
अरण्ये॑ऽधीयी॒त ।  
तपस्वी पुण्यो भवति तपस्वी पु॑ण्यो भ॒वति ॥ [131]